<hexagrams>
<hexagram no="1">
<name>Čchien</name>
<translated>Tvoření</translated>
<comment>
Hexagram sestává ze šesti nedělených čar. Nedělené čáry odpovídají světlé, silné, duchovní, činné prvotní síle. Znamení je ve své přirozenosti zcela jednolitě silné. Protože na něm nelpí žádná slabost, představuje svými vlastnostmi sílu. Jeho obrazem je nebe. Síla je znázorněna jako nespoutaná žádnými určitými prostorovými podmínkami. Proto je pojata jako pohyb. Jako základ tohoto pohybu připadá v úvahu čas. Tak je v hexagramu zachycena i moc času a moc stálosti v čase, trvání.
Při vysvětlování znamení je průběžně třeba zohlednit dvojí výklad: makrokosmický a působení v lidském světě. Ve vztahu ke světovému dění hexagram vyjadřuje tvůrčí působení božstva. V souvislosti se světem člověka označuje působení světce a mudrce, vládce a vůdce lidí, který svou silou probouzí a rozvíjí jejich vyšší přirozenost.
</comment>
<judgement>
<predication>
Tvoření přináší vznešený úspěch, prospívá vytrvalostí.
</predication>
<comment>
Podle původního smyslu patří vlastnosti dohromady v párech. Pro toho, kdo obdrží tuto věštbu, to znamená, že se mu dostane zdaru z nejzazších hlubin světového dění a že všechno záleží jen na tom, aby vytrvale hledal štěstí sebe i druhých v tom, co je správné.
Uvažování se velmi brzy obrátilo ke čtyřem vlastnostem v jejich zvláštním významu. Čínské slovo, které je přeloženo jako „vznešený“, znamená „hlava, počátek, velký“. K tomu se v Konfuciově vysvětlení říká: „ V pravdě veliká je počáteční síla Tvoření, všechny bytosti jí vděčí za svůj vznik. A tato síla prostupuje celé nebe.“ Neboť tato první vlastnost prostupuje i ostatní tři.
Počátek všech věcí leží jakoby ještě v jiném světě v podobě idejí, které se teprve musí uskutečnit. Ale v Tvoření spočívá rovněž síla propůjčit
těmto praobrazům idejí tvar. To je popsáno slovem „úspěch“. Tento proces je znázorněn přírodním obrazem. „Oblaka putují, déšť působí a všechny jednotlivé bytosti vcházejí do svých podob.“
Přeneseny na lidské prostředí ukazují tyto vlastnosti velkého muže na cestě k velkému úspěchu: „Tím, že velmi jasně nazírá na příčiny a účinky, naplňuje v pravý čas šest stupňů a v pravý čas po nich stoupá jako na šesti dracích vzhůru k nebi.“ Šest stupňů znamená šest jednotlivých pozic hexagramu, které jsou dále zpodobeny obrazem draků. Jako cesta k úspěchu je zde vytčeno poznávání a uskutečňování světového smyslu, který jako trvalý zákon prostřednictvím počátku a konce řídí všechny časem podmíněné jevy. Tak se každý dosažený stupeň zároveň stává přípravou příštího a čas už neznamená překážku, ale nástroj uskutečnění možného.
Prostřednictvím obou vlastností „vznešený“ a „úspěch“ se projevil akt stvoření. V souvislosti s výrazy „prospívá“, tzn. doslova „koná to, co bytosti odpovídá“, a „vytrvalost“, tzn. doslova „správnost a pevnost“, se představuje udržování díla jako průběžně se uskutečňující rozvoj. „Běh Tvoření mění a utváří bytosti, až každá dosáhne své pravé, pro ni určené přirozenosti, a uchová ji ve shodě s velkou rovnoměrností. Tak se ukazuje jako prospívající vytrvalostí.“
Přeneseme-li to na lidské podmínky, dozvídáme se, jak veliký muž svou pořádající činností přináší světu mír a bezpečí: „Tím, že pozdvihne hlavu nad množství bytostí, dosáhnou všechny země společně pokoje.“
V souvislosti s oddělením slov „vznešený, úspěch, prospívá, vytrvalost“ jde dál jiná úvaha, která je uvádí do paralely se čtyřmi lidskými kardinálními ctnostmi: Ke „vznešenosti“, která zároveň jako základní princip zahrnuje všechny ostatní vlastnosti, se přiřazuje láska. Vlastnosti „úspěch“ se přiřazuje obyčej, který pořádá a organizuje vnější projevy lásky, a proto ji činí úspěšnou. Vlastnosti „prospívá“ se přiřazuje spravedlnost, která vytváří poměry, ve kterých každý obdrží to, co odpovídá jeho přirozenosti, co mu přísluší a znamená jeho štěstí. Vlastnosti „vytrvalost“ se přiřazuje moudrost, která rozeznává pevné zákony všeho dění, a proto je schopna tvořit trvalé poměry.
Tyto úvahy pak vytvořily most, kterým se kombinovala filozofie pěti stupňů proměny (živlů), zakotvená v
Knize listin,
s filozofií
Knihy proměn,
jež se zakládá čistě na polární dvojici pozitivního a negativního principu. Tím se pak v průběhu času otevíraly dveře stále dál zacházející symbolice čísel.
</comment>
</judgement>
<image>
<predication>
Pohyb nebes je plný síly.
Tak ušlechtilý člověk pěstuje svou sílu a neúnavnost.
</predication>
<comment>
Protože je jen jedno nebe, ukazuje zdvojení trigramu Čchien, jehož obrazem je nebe, na pohyb nebes. Úplný kruhový pohyb nebe znamená den. Zdvojení trigramu vypovídá o tom, že za každým dnem následuje další. To navozuje představu času a zároveň, protože je to stále totéž nebe, které se s neúnavným úsilím pohybuje, představu pevného trvání v čase i mimo čas, pohybu, který nikdy neustane ani neochabne, stejně jako neustále následuje den za dnem. Toto trvání v čase je obrazem síly, jež je Tvoření vlastní.
Moudrý zde shledává obraz toho, jak může rozvinout své trvalé působení. Musí se stát jednolitě silným, tím že vědomě vyřadí všechno, co je nízké a co táhne dolů. Tak dosáhne neúnavnosti, která se zakládá na uzavřených kruzích činnosti.
</comment>
</image>
<lines>
<line no="1">
<change>Devítka na začátku znamená:</change>
<predication>
Skrytý drak. Zdrž se konání.
</predication>
<comment>
Drak má v Číně zcela jiný význam než v západním pojetí. Drak je symbolem pohyblivé, elektrizující, mohutné, podněcující síly, jež se ukazuje v bouři. Tato síla se v zimě stahuje do země, časně na jaře opět začíná působit a objevuje se jako hrom a blesk. V důsledku toho se pak také na zemi opět dostávají do pohybu tvůrčí síly.
Zde je tvořivá síla ještě skryta pod zemí, a proto ještě nepůsobí. Přeneseno na lidské poměry to znamená, že význačný člověk ještě není poznán. Ale přesto si zůstává věrný. Nedá se ovlivnit vnějším úspěchem nebo neúspěchem, ale čeká silný a bez starostí na svou dobu.
Pro toho, kdo si tuto čáru vytáhne, tedy platí, aby s klidnou a pevnou trpělivostí čekal. Doba se naplní. Není třeba se obávat, že se silná vůle neprosadí. Musí však dbát toho, aby svou sílu nevydal předčasně a nechtěl vynutit něco, čeho doba ještě nepřišla.
</comment>
</line>
<line no="2">
<change>Devítka druhém místě znamená:</change>
<predication>
Drak se objevuje v poli. 
Je prospěšné vidět velkého muže.
</predication>
<comment>
Zde se působení jasné síly začíná ukazovat. Přeneseno na lidské poměry to znamená, že velký muž se objevuje na poli své činnosti. Nemá ještě žádné vládnoucí postavení, nýbrž nachází se mezi sobě rovnými. Co jej však před ostatními vyznamenává, je jeho vážnost, bezpodmínečná spolehlivost, vliv, kterým bez vědomého úsilí na své okolí působí. Takový člověk je určen k tomu, aby získal velký vliv a uvedl svět v soulad s řádem. Proto je prospěšné jej vidět.
</comment>
</line>
<line no="3">
<change>Devítka třetím místě znamená:</change>
<predication>
Ušlechtilý člověk je tvořivě činný celý den. 
Ještě zvečera je v nitru pln starostí. 
Nebezpečí. Bez úhony.
</predication>
<comment>
Významnému muži se otevírá pole působnosti. Jeho proslulost se začíná šířit. Zástupy se dávají na jeho stranu. Jeho vnitřní síla je odpovídající vystupňované vnější aktivitě. Má plné ruce práce a ješte večer, kdy ostatní odpočívají, se mu vnucují plány a starosti. Zde, na místě přechodu z nepatrnosti do výše, číhá nebezpečí. Již nejeden velký muž ztroskotal na tom, že mu připadla přízeň mas, které jej strhly do svých kolejí. Ctižádost zkazila vnitřní čistotu. Ale opravdová velikost nedojde pokušením škody. Jestliže člověk zůstává v dotyku se zárodky nové doby a jejich požadavky, pak má dost opatrnosti, aby se chránil před scestími, a zůstane bez úhony.
</comment>
</line>
<line no="4">
<change>Devítka čtvrtém místě znamená:</change>
<predication>
Váhavý vzlet nad hlubinu. 
Bez úhony.
</predication>
<comment>
Zde je dosaženo místa přechodu, kde se může uplatnit svoboda. Před významným mužem leží dvojí možnost: bud se vznést a být určujícím ve velkém životě, nebo se stáhnout a v klidu pěstovat svou osobnost (cesta hrdiny, nebo skrytého světce). Která je ta správná, k tomu se nevztahuje žádný všeobecný zákon. Každý, kdo je v takové situaci, se musí svobodně rozhodnout podle nejvnitřnějších zákonů své bytosti. Jestliže jedná naprosto pravdivě a důsledně, pak najde cestu, která mu odpovídá, a tato cesta je pro něj ta pravá a bez úhony.
</comment>
</line>
<line no="5">
<change>Devítka pátém místě znamená:</change>
<predication>
Drak letící na nebí.
Je prospěšné vidět velkého muže.
</predication>
<comment>
Zde dosáhl velký muž nebeských sfér. Jeho vliv se prostírá zjevně přes celý svět. Každý, kdo jej vidí, si může blahořečit.
Kchung-c’ o tom říká: „Co se shoduje v tónu, vznáší se společně. Co je duševně spřízněno v samém nitru bytosti, to se vzájemně hledá. Voda teče k vlhkosti, oheň se obrací k suchu. Oblaka (dech nebes) následují draka, vítr (dech země) následuje tygra. Tak moudrý povstane a všechny bytosti k němu vzhlížejí. Co pochází z nebe, cítí se příbuzné s tím, co je nahoře. Co pochází ze země, cítí se příbuzné s tím, co je dole. Každý následuje svou přirozenost.“
</comment>
</line>
<line no="6">
<change>Devítka nahoře znamená:</change>
<predication>
Opovážlivý drak bude litovat.
</predication>
<comment>
Jestliže chce někdo vystoupit tak vysoko, že ztratí kontakt s ostatními lidmi, ocitne se v osamění, a to vede nutně k nezdaru. Zde zaznívá varování před titánskou snahou vznést se, která přepíná síly. Následkem by byl pád do hlubin.
</comment>
</line>
<line no="0">
<change>Jestliže se objeví samé devítky, znamená to:</change>
<predication>
Objeví se hejno draků bez hlavy. 
Zdar!
</predication>
<comment>
Jestliže jsou všechny linie devítky, pak se celé znamení dostává do pohybu a proměňuje se ve znamení Kchun, Přijímání, jehož charakterem je oddanost. Síla Tvoření a mírnost Přijímání se sjednocují. Síla je naznačena hejnem draků, mírnost okolností, že jejich hlavy jsou skryty. To znamená: Mírnost ve způsobu jednání spojená s pevností rozhodnutí přináší zdar.
</comment>
</line>
</lines>
</hexagram>
<hexagram no="2">
<name>Kchun</name>
<translated>Přijímání</translated>
<comment>
Hexagram sestává ze samých dělených linií. Dělená linie odpovídá stínové, měkké, přijímající prvotní síle
jin.
Vlastností znamení je oddanost, jeho obrazem je země. Je to dokonalý protějšek ke Tvoření - protějšek, nikoli protiklad; doplněk, a ne potírání. Je to příroda vůči duchu, země
vůči nebi, prostor vůči času, ženské a mateřské vůči mužskému a otcovskému. Přeneseme-li zásadu tohoto protějšku na lidské poměry, nachází se nejen ve vztazích mezi mužem a ženou, ale také ve vztazích knížete a ministra nebo otce a syna. Dokonce i v jednotlivých lidech spočívá tato dvojnost ve společném bytí duchovního a smyslového.
Přesto se však o skutečném dualismu nedá mluvit, neboť mezi oběma hexagramy panuje vztah jasného pořadí. Samo o sobě je Přijímání samozřejmě právě tak důležité jako Tvoření. Ale postavení této prvotní síly vůči Tvoření je vyznačeno oddaností. Musí být vedena a podněcována Tvořením, pak působí spásně. Pouze když z tohoto postavení vystoupí a chce stát Tvoření po boku jako jemu rovná, tehdy se stává zlou. Z toho vyvstává protikladnost a boj proti Tvoření, což má na obě strany neblahý vliv.
</comment>
<judgement>
<predication>
Přijímání působí vznešený úspěch, 
prospívá vytrvalostí kobyly.
Má-li ušlechtilý člověk něco podniknout a chce vyrazit vpřed,
pak bloudí; 
avšak následuje-li, nalezne vedení.
Je prospěšné najít přátele na západě a na jihu,
na východě a na severu se obejít bez přátel. 
Pokojná vytrvalost přináší zdar.
</predication>
<comment>
Čtyři základní směry Tvoření: „vznešený úspěch, prospívá vytrvalostí“ se objevují také jako charakteristika Přijímání. Vytrvalost je jen blíže určena jako vytrvalost kobyly. Přijímání vyznačuje prostorovou skutečnost vůči duchovním možnostem Tvoření. Jestliže se možné stane skutečným, duchovní prostorovým, stane se to vždy prostřednictvím omezujícího, individuálního určení. To se popisuje tím, že k výrazu „vytrvalost“ je zde připojeno bližší určení „kobyly”. Kůň patří k zemi stejně jako drak k nebi a svým neúnavným pohybem přes pláně symbolizuje rozlehlost země. Výraz „kobyla“ je zvolen proto, že kobyla v sobě spojuje sílu a rychlost koně s mírností a odevzdáním krávy.
Jen proto, že stačí na povahu Tvoření, je příroda schopna uskutečňovat jeho podněty. Její bohatství spočívá v tom, že živí všechny bytosti, a její velikost tkví v tom, že všechno smiřuje a opatřuje nádherou. Tak zabezpečuje prospěch všeho živého. Zatímco Tvoření věci plodí, z Přijímání jsou zrozeny
Přeneseme-li to na lidské poměry, jde zde o to chovat se přiměřeně situaci. Nepůsobíme v samostatném postavení, ale jako pomocníci. Proto je na místě, abychom něco vykonali. Naším úkolem je nechtít vést -to bychom jen zbloudili - ale nechat se vést. Jestliže se dovedeme chovat vůči osudu poddajně, jistě nalezneme odpovídající vedení. Ušlechtilý člověk se nechá vést. Nejde slepě vpřed, ale seznává z okolností, co se od něj požaduje, a následuje tyto pokyny osudu.
V této situaci máme něco vykonat. Jestliže jsou již vytčeny myšlenky, jež mají byt uskutečněny, potřebujeme v době práce a námahy pomocníky a přátele. Doba práce a námahy je vyjádřena západem a jihem. Neboť jih a západ jsou symboly místa, kde Přijímání pracuje pro Tvoření -jako příroda v létě a na podzim; jestliže zde neshromáždíme všechny síly, nedokončíme práci, kterou máme odvést. Získat přátele zde proto znamená právě vykonat dílo. Ale kromě práce a námahy je to rovněž doba plánování a třídění; tehdy je potřeba samoty. Východ symbolizuje místo, kde služebník dostává příkazy od svého pána, a sever místo, kde podává zprávu o tom, co vykonal. Tehdy je třeba být sám a věcný. V této posvátné hodině se musí člověk obejít bez druhů, aby se přízněmi a nenávistmi mezi skupinami nezkalila čistota.
</comment>
</judgement>
<image>
<predication>
Stavem země je přijímající oddanost. 
Ušlechtilý člověk, jehož bytost je rozlehlá, 
tak nese vnější svět.
</predication>
<comment>
Právě tak, jako existuje jen jedno nebe, je rovněž jen jedna země. Zatímco však v případě nebe znamená zdvojení trigramu trvání v čase, v případě země to znamená rozprostranění a pevnost, se kterou nese a udržuje všechno, co na ní žije a tyje. Země ve své oddanosti nese bez výjimky dobré i zlé. Proto ušlechtilý člověk utváří svůj charakter tak, aby byl prostorný, důkladný a schopný přijmout zátěž, aby dokázal nést a snášet lidi i věci.
</comment>
</image>
<lines>
<line no="1">
<change>Šestka na začátku znamená:</change>
<predication>
Vstoupí-li člověk na jíní, 
blíží se pevný led.
</predication>
<comment>
Jako jasná síla představuje život, tak stinná síla znamená smrt. Na podzim, když padne jinovatka, začíná se síla temna a chladu teprve rozvíjet. Po prvních stopách se podle pevných zákonů budou projevy smrti postupně množit, až konečně přijde strnulá zima se svým ledem.
Právě tak je tomu v životě. Jestliže určitá sotva znatelná znamení ukazují na rozpad, pak ten pokračuje, až je zde nakonec zánik. Ale člověk může v životě lecčemu předejít, pokud věnuje pozornost náznakům rozpadu a včas proti nim vystoupí.
</comment>
</line>
<line no="2">
<change>Šestka druhém místě znamená:</change>
<predication>
Přímost, pravoúhlost, velikost.
Bez záměru, 
a přece nic nezůstane bez podpory.
</predication>
<comment>
Nebe má jako symbol kruh, země pravoúhlý čtverec. Tím je pravoúhlost původní vlastností země. Naproti tomu přímý pohyb je původní vlastností Tvoření a právě tak velikost. Ale všechny pravoúhlé věci mají svůj kořen v přímé linii a samy zase vytvářejí rozměry těles. Jestliže v matematice rozlišujeme linie, plochy a tělesa, pak z přímých linií vznikají pravoúhlé plochy a z pravoúhlých ploch kubická tělesa. Přijímání se řídí podle vlastností Tvoření a osvojuje si je. Tak se z přímky stává čtverec a ze čtverce krychle. To je prostá oddanost zákonům Tvoření, aniž by se něco ubíralo nebo přidávalo. Proto není ze strany Přijímání nutný žádný zvláštní záměr nebo vypětí a všechno se odvíjí správně.
Příroda vytváří bytosti bez falše, to je její přímost; je klidná a tichá, to je její pravoúhlost; nezpěčuje se, že by nechtěla nějakou bytost snášet, a to je její velikost. Proto bez vnějšího konání nebo zvláštních záměrů dosahuje pro všechny toho pravého. Pro člověka představuje nejvyšší moudrost stát se ve svém působení tak samozřejmým jako příroda.
</comment>
</line>
<line no="3">
<change>Šestka třetím místě znamená:</change>
<predication>
Skryté linie; 
je schopen zůstat vytrvalý.
Jsi-li snad ve službách krále, 
pak díla nehledej, ale dokončuj!
</predication>
<comment>
Je-li člověk prost pošetilosti, pak je schopen své přednosti skrýt tak, že na sebe předčasně neupoutají pozornost. Tehdy může v klidu zrát. Jestliže to okolnosti požadují, může vystoupit na veřejnosti, ale i tehdy zdrženlivě. Moudrý rád přenechá slávu druhým. Nehledá hotové skutečnosti, které se mu připočtou jako zásluhy, ale sleduje působení příčin, tzn. dokončuje díla tak, aby byla plodná pro budoucnost.
</comment>
</line>
<line no="4">
<change>Šestka čtvrtém místě znamená:</change>
<predication>
Zavázaný pytel. Bez úhony; bez chvály.
</predication>
<comment>
Stíny se otevírají, jakmile se pohnou, a zavírají se, jestliže spočinou. Zde se popisuje nejpřísnější uzavřenost. Doba je nebezpečná: každé vykročení vede buď k nepřátelství velice mocných protivníků, kdybychom se s nimi chtěli pustit do boje, nebo k uznání založenému na nepochopení, kdybychom si počínali nedbale. Je tedy na místě se uzavřít, ať už v osamění, nebo ve shonu světa - neboť i zde se člověk může skrýt tak dobře, že jej nikdo nepozná.
</comment>
</line>
<line no="5">
<change>Šestka pátém místě znamená:</change>
<predication>
Žluté spodní roucho přináší vznešený zdar.
</predication>
<comment>
Žlutá je barvou země a středu, symbolem spolehlivosti a pravosti. Spodní roucho je nenápadně zdobené, je symbolem vybrané zdrženlivosti. Jestliže je někdo povolán, aby působil na vynikajícím, ne však nezávislém místě, pak se pravý úspěch zakládá na nejvyšší diskrétnosti. Opravdovost a jemnost nesmí vykročit přímo, ale má se jako působení zevnitř projevovat jen zprostředkovaně.
</comment>
</line>
<line no="6">
<change>Šestka nahoře znamená:</change>
<predication>
Na palouku bojují draci.
Jejich krev je černá a žlutá.
</predication>
<comment>
Na nejvyšším místě by měl stinný prvek ustoupit jasnému. Jestliže se chce udržet na místě, které mu nepřísluší, a místo aby sloužil, chce vládnout, pak si přivodí hněv silného. Dojde k boji, ve kterém bude stinný prvek svržen, avšak škody utrpí obě strany.
Přikvačí drak, symbol nebe, a přemůže nepravého draka, v jehož obraz se zde vyvýšil zemský prvek. Černomodrá je barvou nebes, žlutá je barvou země. Jestliže tedy teče černá a žlutá krev, je to znamení, že tímto nepřirozeným bojem trpí obě strany škody.
</comment>
</line>
<line no="0">
<change>Jestliže se objeví samé šestky, znamená to:</change>
<predication>
Prospěšná je neustávající vytrvalost.
</predication>
<comment>
Jestliže se objeví samé šestky, proměňuje se hexagram Přijímání v hexagram Tvoření. Přijímání tak získá sílu vytrvat v pevném lnutí k tomu, co je správné. Nenastává sice žádný pokrok, ale ani ústup.
</comment>
</line>
</lines>
</hexagram>
<hexagram no="3">
<name>Čun</name>
<translated>Obtíže začátků</translated>
<comment>
Jméno znamení, Čun, vlastně představuje trávu, která při vyrážení ze země naráží na překážku. Z toho plyne význam Obtíží začátků. Hexagram ukazuje, jak nebe a země přivádějí na svět jednotlivé bytosti. Je to jejich první setkání, které je spojeno s potížemi. Dolní trigram, Čen, představuje Podnět, jeho pohyb směřuje vzhůru a jeho obrazem je hrom. Horní trigram, Kchan, představuje Hlubinu, nebezpečí. Jeho pohyb směřuje dolů a jeho obrazem je déšť. Tyto podmínky tedy ukazují na nepronikavou, chaotickou plnost. Vzduch je vyplněn hromem a deštěm. Ale chaos se prosvětluje. Zatímco se hlubina noří dolů, pohyb směřující vzhůru nakonec z nebezpečí vyjde. V bouři se uvolní nashromážděné síly a všechno si ulehčeně vydechne.
</comment>
<judgement>
<predication>
Obtíže začátků přinášejí vznešený úspěch.
Prospívá vytrvalostí.
Ať nic nepodniká.
Je prospěšné nasadit pomocníky.
</predication>
<comment>
Doby vznikání s sebou nesou potíže. Je to jako první porod. Ale tyto potíže vyvstávají z plnosti toho, co zápasí o utváření. Všechno se dalo do pohybu, proto jsou zde přes existující nebezpečí vyhlídky na velký úspěch, pokud máme dost vytrvalosti. Jestliže přijdou takové časy počátku jako osud, je všechno ještě beztvaré a tmavé. Proto je třeba vyčkat, neboť každý předčasný zásah by mohl přinést neúspěch. Právě tak je velice důležité, abychom v takové situaci nezůstali sami. Musíme mít pomocníky, abychom společně překonali chaos. To však neznamená, že bychom měli jen nečinně přihlížet dění. Musíme přiložit ruku k dílu a umět při všem povzbudit a vést.
</comment>
</judgement>
<image>
<predication>
Oblaka a hrom: 
obraz Obtíží počátků.
Tak působení ušlechtilého člověka věci
rozplétá a pořádá.
</predication>
<comment>
Oblaka a hrom se znázorňují určitými lineárními ornamenty. To znamená, že v chaosu Obtíží počátků bývá zároveň již vložen řád. Ušlechtilý člověk musí v takových dobách počátku členit a pořádat nepřehlednou plnost, stejně jako se z jednoho klubka příze rozplétají jednotlivá hedvábná vlákna a spojují se v nit. Aby se člověk našel v nekonečnu, musí rozlišovat a spojovat.
</comment>
</image>
<lines>
<line no="1">
<change>Devítka na začátku znamená:</change>
<predication>
Zdráhání a zábrany.
Je prospěšné zůstat vytrvalý.
Je prospěšné nasadit pomocníky.
</predication>
<comment>
Jestliže člověk na začátku podniku narazí na překážku, nesmí si chtít pokrok vynutit, ale musí opatrně sečkat. Nesmí se však nechat pomýlit, ale musí stále a vytrvale chovat na zřeteli svůj cíl. Důležité je, aby si našel správné pomocné síly. Ty najde jen tehdy, jestliže s lidmi jedná skromně a nepovyšuje se. Pouze tehdy se na jeho stranu přidají lidé, s jejichž pomocí se může pustit do zdolávání potíží.
</comment>
</line>
<line no="2">
<change>Šestka druhém místě znamená:</change>
<predication>
Obtíže se vrší.
Kůň a vůz se oddělují.
Lupič to není,
ucházet se chce v dobu určení.
Dívka je cudná a nezaslíbí se.
Deset let, pak zaslíbí se.
</predication>
<comment>
Nacházíme se uprostřed potíží a překážek. Tu se náhle ukáže obrat, jako by přijel někdo s vozem a koňmi a vypřáhl. Událost přijde tak překvapivě, až se domníváme, že příchozí je lupič. Postupně se ukáže, že nemá zlé úmysly, ale hledá přátelské spojení a nabízí úlevu. Avšak jeho nabídka není přijata, neboť nepřichází ze správné strany. Čekáme, až se čas naplní - deset let je uzavřené období, naplněný čas. Pak se samy od sebe navrátí normální poměry a my se můžeme spojit s přítelem, který je nám určen.
Obrazem nevěsty, která v těžkém konfliktu zůstane svému milému věrná, se udílí rada pro zvláštní životní situaci: Jestliže se v dobách potíží, kdy vystanou překážky, nabízí úleva ze strany, ke které nemáme žádný vztah, měli bychom zůstat opatrní a nebrat na sebe závazky, což by z přijetí takové pomoci plynulo. Jinak bychom byli omezeni ve svobodě
rozhodování. Sečkáme-li času, pak se klidné poměry vrátí, a dosáhneme toho, po čem jsme toužili.
</comment>
</line>
<line no="3">
<change>Šestka třetím místě znamená:</change>
<predication>
Kdo loví jelena bez hajného, 
ten jenom zabloudí v lese.
Ušlechtilý člověk rozumí znamením doby 
a raději odstoupí.
Pokračovat přinese zahanbení.
</predication>
<comment>
Když nemáme vůdce a chceme lovit v cizím lese, zabloudíme. Člověk se z potíží, ve kterých se ocitl, nesmí chtít dostat neuváženě a bez vedení. Osud se nedá podvést. Ukvapené úsilí bez nezbytného vedení vede k neúspěchu a zahanbení. Ušlechtilý člověk, který poznává zárodky nadcházejících věcí, se proto raději vzdá přání, než aby se je pokoušel vynutit a přivodil si tím neúspěch a zahanbení.
</comment>
</line>
<line no="4">
<change>Šestka čtvrtém místě znamená:</change>
<predication>
Kůň a vůz se oddělují.
Hledání sjednocení.
Vykročení přinese zdar.
Vše skýtá podporu.
</predication>
<comment>
Jsme v situaci, kdy máme povinnost jednat, ale nestačí nám síla. Přesto se nabízí příležitost, jak nalézt připojení. Té je vhodné se chopit. Nesmíme se nechat zadržet falešnou pýchou nebo falešnou zdrženlivostí. Je znamením vnitřní jasnosti, když člověk zvítězí nad sebou a udělá první krok, i když je s ním spjato jisté sebezapření. Není žádnou hanbou nechat si pomoci v potížích. Jestliže najdeme správného pomocníka, jde všechno dobře.
</comment>
</line>
<line no="5">
<change>Devítka pátém místě znamená:</change>
<predication>
Potíže v žehnání.
Malá vytrvalost přinese zdar, 
velká vytrvalost přinese nezdar.
</predication>
<comment>
Nacházíme se v situaci, ve které nemáme možnost vyjádřit své dobré úmysly tak, aby skutečně vyšly najevo a byly pochopeny. Druzí se vměšují a překrucují všechno, co děláme. Tehdy je třeba být opatrný a jít vpřed zvolna. Nesmíme chtít násilím prosadit něco velkolepého, neboť něco takového se zdaří jen tehdy, jestliže již požíváme obecné důvěry. Jen v tichu, věrnou a svědomitou prací můžeme postupně působit směrem k tomu, aby se poměry vyjasnily a překážka padla.
</comment>
</line>
<line no="6">
<change>Šestka nahoře znamená:</change>
<predication>
Kůň a vůz se oddělují.
Řinou se krvavé slzy.
</predication>
<comment>
Jsou lidé, pro které jsou obtíže začátků příliš těžké. Uváznou a už nenajdou cestu dál. Svěsí paže a vzdají boj. Takhle se vzdát je velmi smutné. Proto k tomu Kchung-c’ poznamenává: „Řinou se krvavé slzy: to člověk nesmí dělat stále.“
</comment>
</line>
</lines>
</hexagram>
<hexagram no="4">
<name>Meng</name>
<translated>Pošetilost mládí</translated>
<comment>
Toto znamení připomíná mládí a pošetilost dvojím způsobem. Horní trigram, Ken, má za svůj obraz horu, dolní, Kchan, má za obraz vodu. Pramen, který vyráží na úpatí hory, je obrazem nezkušeného mládí. Vlastností horního trigramuje zastavení, dolního hlubina, nebezpečí. Stání před nebezpečnou propastí je rovněž symbolem bezradné pošetilosti mládí. V obou trigramech však také spočívá cesta, jak mohou být pošetilosti mládí překonány: Voda je něco, co nezbytně teče dál. Jestliže vytryskne pramen, samozřejmě nejprve neví, kam dál. Ale neustálým plynutím vyplní prohlubeň, která jí brání v pokroku, a v té chvíli je tu úspěch.
</comment>
<judgement>
<predication>
Pošetilost mládí má úspěch.
Nehledám mladého pošetilce, 
mladý pošetilec hledá mě.
Při prvním věštění podám zprávu.
Táže-li se dvakrát, třikrát, je to už obtěžování.
Když obtěžuje, nedám žádnou zprávu. 
Prospěšná je vytrvalost.
</predication>
<comment>
V mládí neznamená pošetilost nic zlého. Může mít přece úspěch. Člověk jen musí najít zkušeného učitele a správným způsobem před něj předstoupit. K tomu zaprvé patří, že sám pociťuje vlastní nezkušenost a vyhledá učitele. Jen tato skromnost a tento zájem zaručí nezbytnou ochotu přijímat, která se projeví v uctivém uznání učitele.
Proto musí učitel klidně čekat, až bude vyhledán. Nemá se sám od sebe nabízet: jen tak může v pravý čas a správným způsobem dojít k poučení.
Odpověď, kterou učitel dá na otázky žáka, má být jasná a určitá jako odpověď, kterou chce obdržet ten, kdo se obrací na orákulum. Pak musí být přijata jako řešení pochyb a jako rozhodnutí. Nedůvěřivé nebo bezmyšlenkovité další vyptávání slouží jen k obtěžování učitele. V nejlepším bude opominuto mlčením, podobně jako orákulum dává rovněž jen jednu odpověď. Vůči pokušitelským a pochybovačským otázkám vypovídá službu.
Když k tomu přistoupí vytrvalost, která neumdlévá, dokud si člověk neosvojí bod za bodem, je krásný úspěch jistý.
Znamení tedy dává rady jak pro toho, kdo se učí, tak i pro vyučujícího.
</comment>
</judgement>
<image>
<predication>
Na úpatí hory tryská pramen: 
obraz mládí.
Tak ušlechtilý člověk 
důkladným konáním živí svůj charakter.
</predication>
<comment>
Pramen dosáhne plynutí a překoná zastavení tím, že vyplní všechna prohloubená místa na své cestě. Právě tak je cestou k utváření charakteru důkladnost, která nic nepřeskakuje, ale postupně a neustále jako voda vyplňuje všechny mezery, a tak postupuje dopředu.
</comment>
</image>
<lines>
<line no="1">
<change>Šestka na začátku znamená:</change>
<predication>
Aby se pošetilec vyvíjel, 
je prospěšné člověka vychovávat.
Měla by se sejmout pouta.
Takto pokračovat přináší zahanbení.
</predication>
<comment>
Na začátku výchovy stojí zákon. Nezkušenost mládí má sklon brát nejprve všechno nedbale a hravě. Tehdy jí musí být ukázána vážnost života. Určitá vnitřní soudržnost vynucená tuhou kázní je dobrá. Kdo si se životem pohrává, nikdy nedojde spokojenosti. Ale kázeň se nesmí zvrhnout ve dril. Pokračovat v drilu způsobuje zahanbení a ochromuje sílu.
</comment>
</line>
<line no="2">
<change>Devítka druhém místě znamená:</change>
<predication>
Snášet pošetilce s laskavostí přináší zdar. 
Umět přijímat ženy 
přináší zdar.
Syn dozrál pro hospodářství.
</predication>
<comment>
Zde je označen muž, který nemá vnější moc, ale dostává se mu nezbytné síly ducha, aby nesl zodpovědnost, která se na něj klade. Má vnitřní převahu a sílu, která dovede s laskavostí snášet nedostatečnosti lidské pošetilosti. Totéž smýšlení je vhodné i ve vztahu k ženám jako ke slabšímu pohlaví. Muž musí vědět, jak se k nim stavět a jak je uznávat s určitou rytířskou mírností. Jen díky tomuto sjednocení vnitřní síly a vnější zdrženlivosti bude člověk schopen převzít zodpovědnost za řízení většího společenského organismu s vyhlídkou na skutečný úspěch.
</comment>
</line>
<line no="3">
<change>Šestka třetím místě znamená:</change>
<predication>
Neber si dívku,
která spatří železného muže,
a přestane se ovládat.
Nic tu nepomáhá.
</predication>
<comment>
Slabý a nezkušený člověk, který se snaží dostat nahoru, snadno ztratí svůj osobní svéráz, jestliže na vysokém místě vidí silnou osobnost, kterou otrocky napodobuje. Podobá se dívce, která se dává všanc, když potká silného muže. Takovému nezralému přiblížení se nesmí vycházet vstříc. Jít vstříc by nebylo dobré ani pro mladíka, ani pro vychovatele.
Dívka je povinna své důstojnosti, aby čekala na námluvy. V obou případech je nedůstojné se sám nabízet, a není ani dobré takovou nabídku přijmout.
</comment>
</line>
<line no="4">
<change>Šestka čtvrtém místě znamená:</change>
<predication>
Omezená pošetilost přinese zahanbení.
</predication>
<comment>
Pro pošetilost mládí je tím nejbeznadějnějším stavem, jestliže se zaplete do prázdných výmyslů. Čím svéhlavěji setrvává na takových skutečnosti vzdálených iluzích, s tím větší jistotou si přivodí zahanbení.
Vychovateli mnohdy ve střetu s omezenou pošetilostí nezbývá nic jiného než ji na určitou dobu přenechat sobě samé a neušetřit ji zostuzení, jež z jejího počínání vzejde. Často to bývá jediná cesta k záchraně.
</comment>
</line>
<line no="5">
<change>Šestka pátém místě znamená:</change>
<predication>
Dětská pošetilost přináší zdar.
</predication>
<comment>
Nezkušený člověk, který dětsky a bez nároků hledá poučení, je na tom dobře. Neboť kdo se prost domýšlivosti podřídí učiteli, tomu se jistě dostane podpory.
</comment>
</line>
<line no="6">
<change>Devítka nahoře znamená:</change>
<predication>
Při trestání pošetilosti není prospěšné 
dopouštět se přehmatů.
Prospěšné je jen přehmatům čelit.
</predication>
<comment>
Vyžadují-li to okolnosti, musí být mladý pošetilec potrestán. Kdo nechce slyšet, musí pocítit. Takový trest je odlišný od burcování na začátku. K uložení trestu nesmí dojít ve vzteku, ale musí se omezit na věcnou obranu proti neoprávněným pokleskům. Trest není samoúčelem, nýbrž má pouze sloužit nastolení uspořádaných poměrů.
To platí jak pro výchovu, tak i pro opatření vlády vůči obyvatelstvu, které se dopustí výtržností. Zakročení vlády musí být vždy jen obranné a jeho jediným cílem ať je nastolení veřejného bezpečí a klidu.
</comment>
</line>
</lines>
</hexagram>
<hexagram no="5">
<name>Sü</name>
<translated>Čekání (Výživa)</translated>
<comment>
Všechny bytosti potřebují potravu shůry. Ale podávání pokrmu má svůj čas, kterého je třeba vyčkat. Znamení ukazuje oblaka na nebi, která dávají déšť. Ten potěší veškerou zeleň a zaopatří lidi jídlem a pitím. Déšť přijde ve svůj čas. Nedá se vynutit, musí se na něj čekat. Myšlenka čekání je kromě toho přiblížena vlastnostmi obou prvotních znamení: vevnitř síla, vpředu nebezpečí. Síla se před nebezpečím neukvapuje, neboť dokáže čekat, zatímco slabost ve střetu s nebezpečím propadne rozčilení a nemá trpělivost čekat.
</comment>
<judgement>
<predication>
Čekání.
Jsi-li opravdový, 
náleží ti světlo a úspěch. 
Vytrvalost přinese zdar.
Je prospěšné překročit velkou řeku.
</predication>
<comment>
Čekání neznamená oddávat se lichým nadějím. Obsahuje vnitřní jistotu, že dosáhne svého cíle. Jen tato jistota dává světlo, které jediné přivádí k úspěchu. To vede k vytrvalosti, která přináší zdar a dává sílu k překročení velké řeky.
Vyvstalo před námi nebezpečí, které je třeba překonat. Slabost a netrpělivost nezmohou nic. Jen kdo je silný, se vypořádá se svým osudem, neboť díky své vnitřní jistotě dokáže vytrvat. Tato síla se ukazuje v neochvějné opravdovosti. Jen když je člověk schopen pohlížet do očí skutečnosti takové, jaká je, bez jakéhokoli sebeklamu a iluze, vzchází z událostí světlo, které dovoluje poznat cestu k úspěchu. Po tomto poznání musí následovat rozhodné a vytrvalé konání. Neboť se svým osudem se člověk vypořádá jen tehdy, jestliže mu jde odhodlaně vstříc. Pak může překročit velkou řeku, tzn. rozhodnout se a podstoupit nebezpečí.
</comment>
</judgement>
<image>
<predication>
Oblaka stoupají na nebe: 
obraz Čekání.
Tak ušlechtilý člověk jí a pije, 
je veselý a dobré mysli.
</predication>
<comment>
Když oblaka stoupají na nebe, je to znamení, že bude pršet. Tehdy se dál nedá nic dělat než čekat, až přijde déšť. Tak je to i v životě, když se chystá nějaký osud. Dokud se ještě čas nenaplnil, nemá si člověk dělat starosti ani chtít vlastním konáním a zasahováním utvářet budoucnost. Naopak má v klidu jídlem a pitím shromažďovat sílu pro tělo a veselostí a dobrým rozmarem sílu pro ducha. Osud přijde sám od sebe, a tehdy je člověk připraven.
</comment>
</image>
<lines>
<line no="1">
<change>Šestka na začátku znamená:</change>
<predication>
Čekání na palouku.
Je prospěšné zůstat při stálém.
Bez úhony.
</predication>
<comment>
Nebezpečí je ještě daleko. Ještě čekáme na širé pláni. Poměry jsou dosud jednoduché. Je proto vhodné zachovat pravidelnosti života tak dlouho, jak je to možné. Jen tak se uchráníme před příliš časným promarněním sil a zůstaneme bez úhony a bez chyb, které by později znamenaly oslabení.
</comment>
</line>
<line no="2">
<change>Devítka druhém místě znamená:</change>
<predication>
Čekání na písku.
Jsou trochu řeči.
Konec přinese zdar.
</predication>
<comment>
Nebezpečí se pozvolna blíží. Písek je blízko břehu proudu, který znamená nebezpečí. Začínají se ukazovat nepříznivosti. V takové době se snadno zvedne všeobecný neklid. Lidé si vzájemně předhazují vinu. Kdo to trpělivě snáší, tomu se podaří, aby konečně všechno šlo dobře. Každá zlá pomluva nakonec musí zmlknout, jestliže jí nikdo nedělá radost uraženou odpovědí.
</comment>
</line>
<line no="3">
<change>Devítka třetím místě znamená:</change>
<predication>
Čekání v bahně 
způsobí příchod nepřítele.
</predication>
<comment>
Bahno, které už zalévá voda proudu, není nijak příhodným místem pro čekání. Místo abychom sbírali síly a mohli pak překročit řeku jedním rázem, udělali jsme předčasný nápor, jehož síla vede právě až k bahnu. Taková nepříznivá poloha přitahuje zvenčí nepřátele, kteří okolností přirozeně využívají. Uchránit se škod je možno jen svědomitostí a opatrností.
</comment>
</line>
<line no="4">
<change>Šestka čtvrtém místě znamená:</change>
<predication>
Čekání v krvi.
Ven z jámy.
</predication>
<comment>
Zde je situace nanejvýš nebezpečná. Stala se naprosto vážnou a jde o život. Je třeba čekat i prolévání krve. Nedá se jít vpřed ani zpátky. Člověk je odříznutý jako v jámě. Zde je nutno prostě vydržet a nechat osud přes sebe přejít. Tento klid, který vlastním jednáním škodu ještě nezvětší, je jedinou cestou, jak z nebezpečné situace vyjít.
</comment>
</line>
<line no="5">
<change>Devítka pátém místě znamená:</change>
<predication>
Čekání u vína a jídla.
Vytrvalost přinese zdar.
</predication>
<comment>
I uprostřed nebezpečí nastávají chvíle klidu, kdy se daří poměrně dobře. Jestliže máme tu pravou vnitřní sílu, využijeme chvil klidu, abychom se posílili k novému boji. Musíme si umět užít okamžiku, aniž bychom se nechali odvést od svého cíle. Neboť vytrvalost je pro vítězství nezbytná.
I ve veřejném životě je tomu tak. Nelze všeho dosáhnout najednou. Nejvyšší moudrostí je dopřát lidem chvíle odpočinku, které oživí radost z práce ku prospěchu dokončení díla. Zde je skryto tajemství celého he xagramu. Tím se odlišuje od hexagramu „Překážka“ - totiž že si jsme jisti svou věcí, a proto se nenecháme oloupit o klid vnitřní radosti.
</comment>
</line>
<line no="6">
<change>Šestka nahoře znamená:</change>
<predication>
Člověk padne do jámy.
Tu přijdou hosté tři nezvaní.
Cti je, nakonec zdar se dostaví.
</predication>
<comment>
Čekání skončilo, nebezpečí už nelze odvrátit. Padáme do jámy, musíme se vydat nevyhnutelnému. Teď se zdá, že všechno bylo marné. Ale právě v této nouzi nastane nepředvídaný obrat. Zvenčí přijde bez vlastního přičinění zásah, o kterém nejprve můžeme pochybovat, jak je míněn, zda se blíží záchrana, nebo zkáza. Je třeba být vnitřně pohyblivý. Správným je nikoli vzdorovitě a odmítavě se uzavřít, ale s úctou přivítat nový obrat. Tak se nakonec dostaneme z nebezpečí a všechno půjde dobře. I šťastné obraty přicházejí často v podobě, která se nám nejdříve jeví jako cizí.
</comment>
</line>
</lines>
</hexagram>
<hexagram no="6">
<name>Sung</name>
<translated>Svár</translated>
<comment>
Horní trigram, jehož obrazem je nebe, se vyznačuje pohybem směrem vzhůru, dolní trigram s obrazem vody směřuje podle své přirozenosti dolů. Směry pohybu obou polovin se rozcházejí, z čehož plyne myšlenka sváru.
Vlastností Tvoření je síla, vlastností Hlubiny je nebezpečí, záludnost. Kde má lest před sebou moc, tam dojde ke sváru.
Třetí odvození je srozumitelné z charakteru vyznačujícího se spojením propastného úskoku v nitru a silné rozhodnosti navenek. Takový charakter bude jistě svárlivý.
</comment>
<judgement>
<predication>
Svár: Jsi opravdový 
a zamezen překážkami. 
Starostlivé sečkání na půli cesty přinese zdar.
Pokračovat až do konce přinese nezdar.
Je prospěšné vidět velkého muže.
Není prospěšné překročit velikou řeku.
</predication>
<comment>
Svár vzniká, jestliže člověk s pocitem svého práva narazí na odpor. Bez přesvědčení o vlastním právu vede odpor k záludnosti nebo násilnému přehmatu, ne však k otevřenému sváru.
Je-li člověk zapleten do sváru, je blahodárná jedině mocná rozvážnost, která je v každé chvíli připravena svár odložit a vyrovnat se na půli cesty. Vést svár až do trpkého konce je neblahé, i když máme pravdu, protože tak zvěčníme nepřátelství. Je důležité vidět velkého muže, jehož autorita dostačuje k pokojnému smíření sváru nebo k jeho spravedlivému rozhodnutí. Na druhé straně je v nepokojné době třeba se vyhnout snaze „překročit velikou řeku“, tzn. začínat nebezpečné podniky, nebol: ty potřebují jednolitě semknuté síly, jestliže se mají zdařit. Svár v nitru ochromuje sílu potřebnou ke zdolání vnějšího nebezpečí.
</comment>
</judgement>
<image>
<predication>
Nebe a voda jdou opačným směrem: 
obraz sváru.
Proto ušlechtilý člověk u všeho, co dělá, 
zvažuje začátek.
</predication>
<comment>
Obraz ukazuje na to, že příčiny sváru tkví v již daných protikladných směrech obou součástí. Pokud taková vzájemně protichůdná zaměření již vyvstala, pak následuje nezbytně svár. Z toho plyne: abychom se sváru uchránili, musíme ve všem pečlivě uvážit samotný začátek. Jestliže je pevně vytčeno právo i povinnost, nebo když se při spojení lidí jejich duchovní zaměření sbíhají, pak je příčina sváru předem odstraněna.
</comment>
</image>
<lines>
<line no="1">
<change>Šestka na začátku znamená:</change>
<predication>
Pokud se záležitost nepotáhne věky, 
budou jen trochu řeči.
Nakonec přijde zdar.
</predication>
<comment>
Dokud je svár ještě na samém začátku, uděláme nejlépe, když od něj upustíme. Zvláště vůči silnějšímu protivníkovi ani není vhodné dopustit, aby došlo k vybojování sváru. Dojde možná k drobné slovní výměně, ale nakonec jde všechno dobře.
</comment>
</line>
<line no="2">
<change>Devítka druhém místě znamená:</change>
<predication>
Nemůže se svářit, 
vrátí se domů a vyhne se. 
Lidé jeho města, 
tři sta domů, 
zůstanou bez viny.
</predication>
<comment>
V boji s příliš silným protivníkem není ústup žádná hanba. Jestliže se v pravou chvíli stáhneme, vyhneme se zlým důsledkům. Kdybychom chtěli nerovný svár rozpoutat z falešné pýchy, sami bychom si přivodili neštěstí. Moudrá ústupnost v takovém případě prospěje celému okolí, které tak nebude vtaženo do sváru.
</comment>
</line>
<line no="3">
<change>Šestka třetím místě znamená:</change>
<predication>
Živit se starou ctností dává vytrvalost. 
Nebezpečí, nakonec přijde zdar.
Jestliže snad sloužíš králi, 
nehledej díla.
</predication>
<comment>
Zde je varování před nebezpečím, které přináší sklon k rozpínavosti. Jen to, co je poctivě zaslouženo dřívějšími službami, zůstává trvalým majetkem. Takový majetek třeba někdy může být napaden, ale protože je skutečným vlastnictvím, nemůže být uloupen. Neboť co člověku patří na základě síly vlastní bytosti, to nemůže ztratit. Jestliže vstoupíme do vyšších služeb, můžeme se sváru vyhnout tím, že nehledáme díla pro sebe. Může stačit, když budou vykonána. Čest ať zůstane druhým.
</comment>
</line>
<line no="4">
<change>Devítka čtvrtém místě znamená:</change>
<predication>
Nemůže se svářit,
obrátí se a poddá se osudu,
změní se a dojde pokoje ve vytrvalosti.
Zdar!
</predication>
<comment>
Vnitřní rozpoložení je nejprve nepokojné. Cítíme se ve své situaci nedobře a chtěli bychom si svárem opatřit jiné podmínky. A byli bychom toho schopni, neboť máme co dělat se slabším protivníkem - na rozdíl od devítky na druhém místě. Ale nemůžeme se svářit, neboť pro to nenacházíme vnitřní oprávnění a dobré svědomí. Obrátíme se tedy a poddáme se svému osudu. Změníme své smýšlení a nalezneme trvalý mír v souladu s věčným zákonem. To nese zdar.
</comment>
</line>
<line no="5">
<change>Devítka pátém místě znamená:</change>
<predication>
Svářit se před ním 
přinese vznešený zdar.
</predication>
<comment>
Zde se poukazuje na toho, kdo spor urovná. Je mocný a spravedlivý a má sílu dát právu důraz. Jemu můžeme spornou záležitost klidně předložit. Jsme-li v právu, dosáhneme velikého zdaru.
</comment>
</line>
<line no="6">
<change>Devítka nahoře znamená:</change>
<predication>
I když třeba bude vyznamenán koženým opaskem,
na sklonku jitra 
mu bude třikrát stržen.
</predication>
<comment>
Zde je označen člověk, který vedl svár až do konce a dostalo se mu uznání, že je v právu. Obdrží vyznamenání. Ale štěstí není trvalé. Je stále napadán a důsledkem je svár bez konce.
</comment>
</line>
</lines>
</hexagram>
<hexagram no="7">
<name>Š´</name>
<translated>Vojsko</translated>
<comment>
Znamení se skládá z trigramů Kchan, voda, a Kchun, země. Tím je symbolizována spodní voda, která se sbírá v zemi. Stejně tak se shromažďuje síla vojska v množství lidu: v míru neviditelná, ale vždy k dispozici jako zdroj moci. Vlastnosti trigramů jsou: uvnitř nebezpečí a venku poslušnost. To naznačuje povahu vojska, které je v nitru nebezpečné, zatímco navenek musí vládnout kázeň a poslušnost.
Pohlédneme-li na jednotlivé linie, je pánem znamení silná devítka na druhém místě, které se ostatní měkké linie podřizují. Tato linie označuje velitele, protože stojí v centru jednoho z obou trigramů. Protože však se nachází ve spodním, nikoli v horním trigramu, není obrazem vládce, ale zdatného generála, který drží vojsko v poslušnosti svou autoritou.
</comment>
<judgement>
<predication>
Vojsko potřebuje vytrvalost 
a silného muže.
Zdar bez úhony.
</predication>
<comment>
Vojsko je masa, která potřebuje organizaci, aby se stala vojskem. Bez pevné disciplíny se nedá ničeho dosáhnout. Disciplína se však nedá vynutit násilnými prostředky, ale potřebuje silného muže, ke kterému přilnou srdce a který dokáže budit nadšení. Aby mohl rozvíjet svůj vliv, potřebuje bezpodmínečnou důvěru svého vládce, který mu musí přenechat plnou zodpovědnost po celou dobu trvání války. Válka však je vždy něčím nebezpečným a nese s sebou škody a zpustošení. Proto ji nikdo nesmí začínat lehkovážně, ale jen jako jedovatý lék a poslední sdělení. Oprávněný důvod i jasný, srozumitelný cíl války musí být lidem ozřejměny zkušeným vůdcem. Jen pokud je tu jasný válečný cíl, za který se lidé mohou vědomě zasadit, vzniká jednota a síla přesvědčení, které vedou k vítězství. Ale vůdce se musí starat rovněž o to, aby ve válečné vřavě a opojení vítězstvím nedošlo k ničemu nespravedlivému. Spravedlnost a vytrvalost jsou základními podmínkami toho, aby se všechno odvíjelo dobře.
</comment>
</judgement>
<image>
<predication>
Uprostřed země je voda, 
obraz Vojska.
Tak ušlechtilý člověk svou velkomyslností vůči lidu
rozhojňuje jeho zástupy.
</predication>
<comment>
Spodní voda je neviditelně přítomna v zemi. Podobně je válečná moc národa neviditelně obsažena v jeho masách.
Jakmile hrozí nebezpečí, každý rolník se promění ve vojáka a po skončení války se vrátí zpátky ke svému pluhu. Kdo je vůči lidem velkomyslný, získá si jejich lásku. Lid, který žije pod vlídnou vládou, sílí a mohutní. Jen hospodářsky silný národ může mít význam jako válečná mocnost. Je tedy třeba pěstovat moc podporou hospodářských vazeb mezi národem a vládou, která lidem prospívá. Jen tam, kde existuje neviditelné pouto mezi vládou a lidmi, takže lidé jsou pod ní v bezpečí jako spodní voda v zemi, je možné vést vítěznou válku.
</comment>
</image>
<lines>
<line no="1">
<change>Šestka na začátku znamená:</change>
<predication>
Vojsko musí vytáhnout podle pořádku.
Je-li pořádek špatný, hrozí nezdar.
</predication>
<comment>
Na začátku válečného podniku musí vládnout pořádek. Musí zde být oprávněný a závažný důvod a poslušnost a vzájemná součinnost oddílů musí být dobře organizována, jinak je nevyhnutelným následkem neúspěch.
</comment>
</line>
<line no="2">
<change>Devítka druhém místě znamená:</change>
<predication>
Uprostřed vojska!
Zdar! Bez úhony!
Král udílí trojí vyznamenání.
</predication>
<comment>
Vůdce musí být uprostřed svého vojska. Musí s ním cítit a se zástupy, které vede, musí sdílet dobré i zlé. Jen tímto způsobem stačí na obtížné požadavky, které na něm spočívají. Potřebuje přitom uznání ze strany vládce. Vyznamenání, která obdrží, jsou oprávněná, neboř nejde o osobní upřednostnění. V osobě vůdce je ctěno celé vojsko, v jehož středu vůdce dlí.
</comment>
</line>
<line no="3">
<change>Šestka třetím místě znamená:</change>
<predication>
Vojsko snad veze na voze mrtvoly. 
Nezdar!
</predication>
<comment>
Jedno vysvětlení ukazuje na porážku v důsledku toho, že se do vedení zamíchal jako povolaný vůdce někdo jiný. Další vysvětlení s tímto smyslem souhlasí, jen výraz „vézt na voze mrtvoly“ se vykládá jinak. Při pohřbech a obětech mrtvým bylo v Číně zvykem, že zemřelý, kterému se obětovalo, byl v rodině zastoupen chlapcem, který seděl na místě zemřelého a na jeho místě byl ctěn. Z toho přejímá toto vysvětlení smysl, že na voze sedí „chlapec místo mrtvoly“, tzn. že autorita nevychází z místa k tomu povolaného, ale že si ji někdo přisvojil. Snad se dá celý problém odstranit domněnkou, že jde o písařskou chybu. Pak by smysl byl bez dalšího tento: Jestliže se snad ve vojsku učiní zástup pánem (jede na voze), pak je to neblahé.
</comment>
</line>
<line no="4">
<change>Šestka čtvrtém místě znamená:</change>
<predication>
Vojsko se stahuje zpátky. Bez úhony.
</predication>
<comment>
Jestliže staneme před příliš silným protivníkem, se kterým je boj beznadějný, je uspořádaný ústup tím jediným správným, protože se jím vojsko uchrání před porážkou a rozehnáním. V žádném případě není znamením odvahy nebo síly, když někdo chce za všech okolností přijmout beznadějný boj.
</comment>
</line>
<line no="5">
<change>Šestka pátém místě znamená:</change>
<predication>
V poli je divoká zvěř. 
Je prospěšné ji lapit. 
Bez úhony.
Nejstarší vede vojsko.
Mladší veze mrtvoly,
zde přinese vytrvalost nezdar.
</predication>
<comment>
Divoká zvěř je v poli, tzn. opustila své místo pobytu, les, a vyrazila pustošit pole. To ukazuje na vpád nepřítele. V tomto případě jsou energický boj a trestání naprosto oprávněné. Jen je nutné vést boj podle pravidel. Nesmí se proměnit v divokou změť, kdy se každý brání na vlastní pěst. To by i navzdory největší vytrvalosti a statečnosti vedlo k pohromě. Vojsko musí být vedeno zkušeným vůdcem. Je třeba vést válku. Zástupy nesmí prostě zabíjet, co jim přijde pod ruku, jinak utrpí porážku, a přes veškerou vytrvalost pak hrozí nezdar.
</comment>
</line>
<line no="6">
<change>Šestka nahoře znamená:</change>
<predication>
Veliký kníže udílí rozkazy, 
zakládá státy, obleňuje rodiny.
Malí lidé nechť nejsou upotřebeni.
</predication>
<comment>
Válka je vítězně skončena. Vítězství je dobyto, král rozděluje mezi své věrné léna a rodinné majetky. Přitom však je důležité, aby malí lidé nemohli dosáhnout moci. Jestliže pomáhali, lze je uspokojit penězi. Ale území a správní moc jim nesmí být propůjčeny, aby nedošlo k jejich zneužití.
</comment>
</line>
</lines>
</hexagram>
<hexagram no="8">
<name>Pi</name>
<translated>Soudržnost</translated>
<comment>
Voda se na zemi stéká dohromady, jak jen může, např. v moři, kde se shromažďují všechny řeky. Je to symbol, který ukazuje na soudržnost a na její zákony. Tatáž myšlenka je přiblížena tím, že všechny linie jsou měkké, až na pevnou čáru na páté pozici na místě vládce. Měkké linie jsou soudržné, protože je ovlivňuje pevná vůle na vedoucí pozici, která je bodem jejich sjednocení. Ale i tato silná vůdčí osobnost stojí při ostatních, vždyť v nich nalézá doplněk ke své vlastní povaze.
</comment>
<judgement>
<predication>
Soudržnost přinese zdar.
Prozkoumej věštbu ještě jednou,
jestli máš vznešenost, pevnost a vytrvalost;
pak nedojde k úhoně.
Nejistí postupně přijdou.
Kdo přijde příliš pozdě, 
utrpí nezdar.
</predication>
<comment>
Jde o to, abychom se semkli s ostatními a soudržností se vzájemně doplňovali a podporovali. Pro takovou soudržnost zde musí být střed, kolem kterého se ostatní shromáždí. Stát se středem pro soudržnost lidí je těžká věc provázená velkou zodpovědností. Je k tomu potřeba vnitřní velikosti, důslednosti a síly. Chceš-li kolem sebe sjednotit ostatní, zkoumej sám sebe, zda na to stačíš. Neboť ten, kdo chce ostatní shromáždit bez pečeti povolaného, nadělá větší zmatek, než kdyby k žádnému shromažďování nedošlo.
Kde však existuje prvek skutečně schopný lidi shromáždit, tam se nejistí, kteří se zpočátku ještě zdráhali, pozvolna sami připojí. Ti, kteří přijdou příliš pozdě, z toho mají sami škodu. Neboť i při soudržnosti jde o správnou dobu. Vztahy se navazují a upevňují podle určitých vnitřních
zákonů. Upevňují je společné zážitky. Kdo přijde příliš pozdě a už se těchto zásadních společných prožitků nemůže zúčastnit, bude trpět tím, že jako opozdilec najde dveře zavřené.
Kdo však poznal, že je nezbytné se semknout, a necítí v sobě sílu působit jako střed soudržnosti, je povinen se připojit k jinému organizovanému společenství.
</comment>
</judgement>
<image>
<predication>
Na zemi je voda: 
obraz Soudržnosti.
Tak králové dávnověku 
propůjčovali jednotlivé státy jako léna 
a s lenními knížaty udržovali přátelské styky.
</predication>
<comment>
Voda na zemi vyplňuje všechny škvíry a pevně k zemi lne. Společenská organizace ve starověku se zakládala na zásadě soudržnosti mezi závislými a vládci. Voda se přirozeně stéká dohromady, protože ve všech svých částech podléhá témuž zákonu. Tak musí i lidské společenství držet pospolu na základě společných zájmů, které každému jednotlivci dovolí, aby se cítil jako článek celku. Ústřední moc společenského organismu se musí starat o to, aby každý článek našel v soudržnosti svůj opravdový zájem, jako tomu bylo v otcovském vztahu velkokrále a leníků v čínském starověku.
</comment>
</image>
<lines>
<line no="1">
<change>Šestka na začátku znamená:</change>
<predication>
Vydej se k němu opravdově a věrně: 
nedojdeš úhony.
Pravda jako plná hliněná mísa:
Tak nakonec 
zvenčí přijde zdar.
</predication>
<comment>
Jde-li o navázání vztahů, je jedinou správnou základnou úplná opravdovost. Toto smýšlení znázorněné obrazem naplněné hliněné mísy, u které je všechno obsahem, a ne prázdnou formou, se neprojevuje chytrými slovy, ale silou nitra. Tato síla je tak mohutná, že na sebe zvenčí mocně stáhne zdar.
</comment>
</line>
<line no="2">
<change>Šestka druhém místě znamená:</change>
<predication>
Vydej se k němu v nitru. 
Vytrvalost přinese zdar.
</predication>
<comment>
Jestliže správně a vytrvale vyjdeme vstříc prosbám, které nás shůry vyzývají, pak jsou vztahy k ostatním především vnitřní a my sami se neztratíme. Kdo však hledá soudržnost s horlivou ulpívavostí, ten nenásleduje stezku ušlechtilého člověka, který střeží svou důstojnost, ale zahazuje se.
</comment>
</line>
<line no="3">
<change>Šestka třetím místě znamená:</change>
<predication>
Držíš pospolu s lidmi, kteří nejsou ti praví.
</predication>
<comment>
Často se ocitneme mezi samými lidmi, kteří nepatří k vlastní sféře. Tehdy se nesmíme silou zvyku nechat strhnout k falešné důvěrnosti. Že by to bylo neblahé, to ani nepotřebuje slov. Družnost bez intimity je vůči takovým lidem jediným postupem; jen tak si uchováme svobodu pro pozdější vztah k sobě rovným.
</comment>
</line>
<line no="4">
<change>Šestka čtvrtém místě znamená:</change>
<predication>
Vydej se k němu i zjevně. 
Vytrvalost přinese zdar.
</predication>
<comment>
Vztahy k muži, který je středem soudržnosti, jsou zde již pevně uspořádány. Tehdy můžeme a máme svou oddanost také ukázat veřejně. Jen musíme zůstat pevní a nesmíme se nechat ničím zmást.
</comment>
</line>
<line no="5">
<change>Devítka pátém místě znamená:</change>
<predication>
Vyjevení soudržnosti.
Král nechá při lovu nahánět jen ze tří stran 
a vzdá se zvěře, která vpředu zahne. 
Obyvatelé města nepotřebují varování.
Zdar!
</predication>
<comment>
Při královských lovech s naháněči bylo ve staré Číně zvykem nahánět zvěř ze tří stran. Na čtvrté straně mohla naháněná zvěř zahnout. Pokud zvířata neodbočila, musela projít branou, za kterou stál král připravený k lovu. Střelbě byla vystavena jen ta zvířata, která pronikla až sem. Ta, která vpředu odbočila, mohla běžet. Tento zvyk odpovídal královskému smýšlení, podle kterého se z lovu neměla dělat jatka, a lovila se tedy jen ta divočina, která se takřka dobrovolně vystavila.
Ukazuje se zde vládce, případně vlivný muž, ke kterému se lidé přidávají. Kdo k němu přijde, toho přijme, kdo nepřijde, toho nechá běžet. Nikoho neprosí, nikomu nelichotí - všichni přijdou ze své vůle. Tak se vytváří volná závislost těch, kteří k němu směřují. Lidé se nemusí sbírat násilně, ale mohou bezstarostně ukázat své smýšlení. Není třeba žádného policejního zásahu. Sami jsou svému pánu nakloněni. Tato svoboda je platná i v životě obecně. Není dobré ucházet se o přízeň lidí.
Jestliže v sobě vypěstujeme čistotu a sílu, které jsou nutné pro střed shromáždění, pak sami od sebe přijdou lidé, kteří jsou nám určeni.
</comment>
</line>
<line no="6">
<change>Šestka nahoře znamená:</change>
<predication>
Nenachází hlavu soudržnosti. 
Nezdar.
</predication>
<comment>
Hlava je začátek. Bez správného začátku není ani správný konec. Jestliže jsme propásli připojení a nyní se stále zdráháme v obavách plnému a opravdovému odevzdání, budeme příliš pozdě litovat své chyby.
</comment>
</line>
</lines>
</hexagram>
<hexagram no="9">
<name>Siao-čchu</name>
<translated>Krocení malým</translated>
<comment>
_
—
Hexagram má význam malého, síly stinného prvku, která zadržuje, krotí, brzdí. Na čtvrtém místě, místě ministra, je slabá čára, která všechny ostatní silné čáry ovládá. Pohlédneme-li na obraz, je to vítr vanoucí na nebi. Brzdí stoupající dech Tvoření, brzdí oblaka, aby zhoustla. Ale není dostatečně silný, aby je přiměl ke srážkám. Znamení vypovídá o konstelaci, kdy silné je přechodně ovládáno slabým. To se může dít jen mírností, má-li mít slabý úspěch.
</comment>
<judgement>
<predication>
Krocení malým má úspěch.
Husté mraky, žádný déšť z naší západní oblasti.
</predication>
<comment>
Příměr vychází ze situace v Číně v dobách krále Wena. Wen pocházel ze západu, ale byl tehdy na východě na dvoře velkokrále, tyrana Čou Sina. Doba jednat ve velkém ještě nepřišla. Wen mohl tyrana do jisté míry ovládat jen laskavým domlouváním. To zachycuje obraz stoupajících hustých mraků, které zemi slibují vlhkost a požehnání, avšak zatím ještě déšť nepřichází. Situace není nepříznivá. Je zde výhled na konečný úspěch. Ale v cestě ještě stojí překážky. Zatím se dají provést předběžné práce. Lze působit jen malými prostředky laskavého domlouvání. Čas rázného zákroku ve velkém ještě nenastal. Avšak alespoň v omezeném okolí se daří brzdit a krotit. Abychom prosadili svou vůli, je nutná pevná rozhodnost v nitru a pokojná přizpůsobivost navenek.
</comment>
</judgement>
<image>
<predication>
Vítr vane po nebi: 
obraz Krocení malým.
Tak ušlechtilý člověk 
tříbí vnější projevy své bytosti.
</predication>
<comment>
Vítr shání na nebi mraky dohromady, ale protože sestává jen ze vzduchu bez pevného těla, nevyvolá žádné velké trvalé účinky. Tak v dobách, kdy ještě není možné žádné velké vnější působení, člověku rovněž zbývá jen tříbit v malém vnější projevy své bytosti.
</comment>
</image>
<lines>
<line no="1">
<change>Devítka na začátku znamená:</change>
<predication>
Návrat na cestu. 
Jaká by v tom byla úhona? 
Zdar!
</predication>
<comment>
Přirozenosti silného odpovídá, že se tlačí vpřed. Tím se však také vydává do oblasti překážek. Proto se vrátí zpět na cestu, jež odpovídá jeho situaci a na níž je volný v pohybu vpřed i v ústupu. Je dobré a rozumné nechtít si nic vynutit násilím. Takový postup přináší v souladu s povahou situace zdar.
</comment>
</line>
<line no="2">
<change>Devítka druhém místě znamená:</change>
<predication>
Nechá se přimět k návratu. 
Zdar!
</predication>
<comment>
Sami o sobě bychom chtěli dopředu. Ale ještě než postoupíme, uvidíme na příkladu podobných lidí, že tato cesta je zamezena. Jestliže snaha jít vpřed neodpovídá době, rozumný, odhodlaný člověk se v takovém případě nebude vystavovat osobnímu odmítnutí, ale stáhne se spolu se stejně smýšlejícími. To mu přinese zdar, protože se tak sám nevydává všanc.
</comment>
</line>
<line no="3">
<change>Devítka třetím místě znamená:</change>
<predication>
Vozu odpadají z kol ramena.
Muž a žena obracejí oči v sloup.
</predication>
<comment>
Zde je podniknut pokus proniknout vpřed s vědomím toho, že omezující moc je jen malá. Už jen proto, že v souladu s okolnostmi má slabý prvek skutečně moc, musí se tento pokus o přepadení nezdařit. Vnější okolnosti brání pokroku, stejně jako se nepohne dopředu vůz, když z jeho kol vypadnou ramena. Tomuto pokynutí osudu se člověk ještě nepoddá. Proto dojde k hněvivému střetnutí jako mezi manžely. To ovšem není nijak příznivý stav; neboť i když se na základě okolností slabšímu podaří udržet, přece je s tím spjato příliš mnoho potíží, než aby důsledky byly potěšující. Díky tomu ani silný nemůže použít své
mohutnosti ke správnému působení na své okolí. Zakusil odražení tam, kde zprvu doufal ve snadné vítězství, a tím si trochu zadal.
</comment>
</line>
<line no="4">
<change>Šestka čtvrtém místě znamená:</change>
<predication>
Jsi-li opravdový, zmizí krev a ustoupí strach.
Bez úhony.
</predication>
<comment>
V těžkém, zodpovědném postavení má člověk krotit mocného, kterému jako řídící prvek stojí po boku, aby se dělo to, co je správné. V tom tkví velké nebezpečí, které navozuje i obavy z prolévání krve. Ale moc nezištné pravdy je větší než všechny tyto překážky. Působí tak, že člověk úspěšně dovede své snažení do konce a veškeré obavy z prolévání krve i všechen strach zmizí.
</comment>
</line>
<line no="5">
<change>Devítka pátém místě znamená:</change>
<predication>
Jsi-li opravdový a tvůj svazek je věrný, 
jsi bohatý svým bližním.
</predication>
<comment>
Věrnost vede k pevnému spojení, protože se zakládá na vzájemném doplnění. U slabšího prvku spočívá věrnost v odevzdání se, u silnějšího ve spolehlivosti. Toto vzájemné doplnění vede k pravému bohatství, které se teprve skutečně ukáže v tom, že si je neponecháme pouze pro sebe, ale máme je společně se svými blízkými. Sdílená radost je dvojí radost.
</comment>
</line>
<line no="6">
<change>Devítka nahoře znamená:</change>
<predication>
Přijde déšť, přijde klid.
Za to patří vděk trvalému vlivu charakteru. 
Žena se vytrvalostí ocitne v nebezpečí.
Měsíc je téměř v úplňku. 
Bude-li ušlechtilý člověk pokračovat, 
přijde nezdar.
</predication>
<comment>
Úspěch je tady. Vítr vyvolal déšť. Je dosaženo pevného stanoviska. K tomu došlo postupným kupením malých účinků, jež vyvstávají na základě úcty k silnému charakteru. Takový kousek po kousku shromažďovaný úspěch však vyžaduje velikou opatrnost. Kdybychom se teď chtěli vydat klamné představě, že se o něj dá opřít, bylo by to nebezpečné. Ženský, slabý prvek, který dosáhl vítězství, se na svůj výdobytek nesmí tvrdošíjně odvolávat. To by přineslo nebezpečí. Stinná síla je v měsíci nejsilnější, když je téměř v úplňku. Jestliže měsíc v úplňku stane přímo naproti slunci, je jeho ubývání nevyhnutelné. Za takových poměrů se musíme spokojit s dosaženým. Pokračovat dál, ještě než pro to uzrál čas, by přineslo nezdar.
</comment>
</line>
</lines>
</hexagram>
<hexagram no="10">
<name>Lü</name>
<translated>Vykročení</translated>
<comment>
Vykročení znamená na jedné straně správné chování. Nahoře je nebe, otec, dole je jezero, nejmladší dcera. To ukazuje na rozdíl vysokého a nízkého, který spočívá v základu klidu, správného vystupování ve společnosti. Vykročit znamená doslova „udělat krok dopředu“, a tedy na něco vstoupit. Malé „radostné“ vstupuje na velké „silné“. Směr pohybu vlastní oběma hexagramům je vzhůru. To, že silné vstupuje na slabé, je něco samozřejmého, co se v
Knize proměn
zvlášť neuvádí. Vykročení slabého vůči silnému není nebezpečné proto, že se to stane v radosti, bez arogance, takže silné není podrážděno a nechá si to vlídně líbit.
</comment>
<judgement>
<predication>
Vykročení na tygří ohon.
Tygr jej nekousne. Úspěch.
</predication>
<comment>
Situace je vlastně velmi problematická. Nejsilnější a nejslabší jsou bezprostředně pospolu. Slabý prvek jde za silným a obtěžuje jej. Ale silný si to nechá líbit a nijak mu neublíží, neboť dotyk je radostný a nezraňuje.
Lidská situace je ta, že máme co dělat s divokými, nepřístupnými lidmi. V tomto případě dosáhneme svého cíle, jestliže se ve svém vystupování držíme dobrých mravů. Dobré, příjemné způsoby vystupování vedou i vůči popudlivým lidem k úspěchu.
</comment>
</judgement>
<image>
<predication>
Nahoře nebe, dole jezero: 
obraz Vykročení.
Tak ušlechtilý člověk rozlišuje vysoké a nízké,
a upevňuje smýšlení lidu.
</predication>
<comment>
Nebe a jezero ukazují výškový rozdíl, který sám vyvstal z jejich přirozenosti, a proto není zkalen závistí. Tak musí existovat výškové rozdíly i mezi lidmi. Není možné uskutečnit všeobecnou stejnost. Jedná se však o to, aby rozdíly v postavení v lidské společnosti nebyly svévolné a nespravedlivé. Neboť pak je nevyhnutelným důsledkem závist a třídní boj. Jestliže naproti tomu vnější rozdíly v postavení odpovídají vnitřnímu
oprávnění a měřítkem vnějšího postavení je vnitřní důstojnost, pak se tím lidé upokojí a ve společnosti zavládne řád.
</comment>
</image>
<lines>
<line no="1">
<change>Devítka na začátku znamená:</change>
<predication>
Prosté vykročení. 
Postup bez úhony.
</predication>
<comment>
Nacházíme se v situaci, ve které ještě nejsme vázáni povinnostmi plynoucími ze soužití ve společnosti. Jestliže prostě vykročíme, uchováme si volnost od společenských závazků a klidně můžeme následovat náklonnosti svého srdce, protože na lidi neklademe žádné požadavky, ale jsme spokojeni. Vykročení neznamená zastavit se, nýbrž postupovat. Nacházíme se ve zcela nepatrném počátečním postavení. Ale máme vnitřní sílu, která zaručuje postup. Jestliže se spokojíme s jednoduchostí, můžeme postupovat bez úhony. Pokud se někdo neumí uspokojit ve skromných podmínkách, pak touží postoupit vpřed a je plný dychtivosti a neklidu. Svým vykročením chce totiž uniknout nízkosti a chudobě, a ne něco vykonat. Jestliže svého cíle dosáhne, stane se jistě arogantním a nevázaným. Proto je jeho postup zatížen úhonou. Naproti tomu zdatný člověk bude spokojen s prostým vykročením. Chce postupovat, aby něco dokázal. Jestliže dosáhne svého cíle a něco vykoná, je všechno dobré.
</comment>
</line>
<line no="2">
<change>Devítka druhém místě znamená:</change>
<predication>
Vykročení na prosté, rovné cestě.
Vytrvalost tmavého muže 
přinese úspěch.
</predication>
<comment>
Zde je vykreslena situace osamělého mudrce. Drží se dál od shonu světa, nic nehledá, nic od nikoho nechce a nedá se zaslepit lákavými cíli. Je věrný sám sobě a nerušen putuje životem po rovné cestě. Protože je skromný a nevyzývá osud, zůstává ušetřen zmatků.
</comment>
</line>
<line no="3">
<change>Šestka třetím místě znamená:</change>
<predication>
Jednooký vidí, 
chromý vykračuje.
Stoupne na tygří ohon. 
Tygr jej kousne. 
Nezdar!
Válečník tak jedná pro svého velkého knížete.
</predication>
<comment>
Jednooký vidí, ovšem nestačí mu to k jasnému zření. Chromý může vykročit, ovšem nestačí to k tomu, aby se dostal dál. Jestliže se někdo s takovými nedostatky přece považuje za silného a na základě toho se vydá do nebezpečí, přivodí si neštěstí. Neboť se pouští do něčeho, co přesahuje jeho síly. Takto troufale útočit bez ohledu na vlastní síly, to může projít nanejvýš válečníkovi, který bojuje za svého velikého knížete.
</comment>
</line>
<line no="4">
<change>Devítka čtvrtém místě znamená:</change>
<predication>
Stoupne na tygří ohon.
Opatrnost a pečlivost 
vedou nakonec ke zdaru.
</predication>
<comment>
Jde o nebezpečný podnik. Je zde vnitřní síla v něm obstát. Ale vnitřní síla se navenek pojí se zdráhavou opatrností na rozdíl od předchozí linie, která je vnitřně slabá, ale navenek se tlačí dopředu. Tak je zajištěn konečný úspěch, který spočívá v tom, že dosáhneme naplnění své vůle, totiž dalším postupem nebezpečí překonáme.
</comment>
</line>
<line no="5">
<change>Devítka pátém místě znamená:</change>
<predication>
Rozhodné vykročení.
Vytrvalost při vědomí nebezpečí.
</predication>
<comment>
Jde o pána celého znamení. Cítíme se nuceni k rozhodnému vykročení. Přitom si však musíme zůstat vědomi nebezpečí, které je s takovým rozhodným vykročením spojeno, zvláště pokud při něm houževnatě setrváme. Jen vědomí nebezpečí umožní úspěch.
</comment>
</line>
<line no="6">
<change>Devítka nahoře znamená:</change>
<predication>
Pohlédni na své vykročení a přezkoumej příznivá znamení.
Je-li všechno dokonalé, přijde vznešený zdar.
</predication>
<comment>
Dílo je u konce. Když chceme vědět, bude-li následovat zdar, pohlédněme nazpět na své vykročení a na následky, jaké mělo. Jsou-li účinky dobré, pak je zdar jistý. Nikdo se nezná. Jen z důsledků konání, z plodů činů se dá poznat, co člověk může čekat.
</comment>
</line>
</lines>
</hexagram>
<hexagram no="11">
<name>Tchaj</name>
<translated>Mír</translated>
<comment>
Přijímání, jehož pohyb se noří dolů, je nahoře. Tvoření, jehož pohyb stoupá vzhůru, je dole. Jejich vlivy se proto setkávají a jsou v harmonii, takže všechny bytosti vzkvétají a prospívají. Znamení je přiřazeno prvnímu měsíci (únor - březen), kdy se síly přírody připravují na nové jaro.
</comment>
<judgement>
<predication>
Mír. Malé odchází, 
velké přichází.
Zdar! Úspěch!
</predication>
<comment>
Znamení poukazuje na období v přírodě, kdy je takříkajíc nebe na zemi. Nebe se postavilo pod zemi, jejich síly se tak sjednocují v niterné harmonii. Rodí se mír a požehnání pro všechny bytosti.
V lidském světě je to doba svornosti ve společnosti. Vysoce postavení se sklánějí k nízkým a lidé v nižším postavení a nepatrní se vůči vysoce postaveným staví přátelsky. Veškerá msta končí.
Uvnitř, v centru, na rozhodujícím místě je jasný prvek, temný prvek je venku. Jas působí silně a tma je poddajná. Tak si oba prvky přicházejí na své. Když jsou ve společnosti ti dobří v centrálním postavení a mají vládu v rukou, tehdy se i špatní ocitají pod jejich vlivem a lepší se. Jestliže v člověku vládne duch přicházející z nebe, pak se i smyslnost ocitne pod jeho vlivem a najde místo, které jí přísluší.
Jednotlivé linie vstupují do znamení zdola a nahoře je zase opouštějí. Ti malí, slabí, špatní jsou tedy na odchodu a velcí, silní, dobří jsou na vzestupu. To přináší zdar a úspěch.
</comment>
</judgement>
<image>
<predication>
Nebe a země se sjednocují: 
obraz Míru.
Tak vladař člení a naplňuje
běh nebes a země,
pěstuje a pořádá dary nebes a země
a pomáhá tak lidem.
</predication>
<comment>
Nebe a země se stýkají a sjednocují své vlivy. Nastává čas rozkvětu a prospívání. Vládce lidí musí tento proud síly řídit. To lze zajistit jen členěním. Proto je nerozlišený čas lidmi rozdělen v souladu s následností svých podob na roční období a všeobjímající prostor je lidskými ustanoveními rozdělen do světových stran. Tak je příroda ve své přemáhající plnosti podob omezena a zkrocena. Na druhé straně musí být příroda ve svém rození podporována. To je zabezpečeno, jestliže člověk všechnu tvorbu přizpůsobí správné době a správnému místu. Přirozený výnos se tak zmnoží. Krocení a podporování přírody znamená práci na přírodě, která každému člověku svědčí.
</comment>
</image>
<lines>
<line no="1">
<change>Devítka na začátku znamená:</change>
<predication>
Zatáhneš-li za trs chrastice, následuje celý trávník.
Každý podle svého založení. 
Podniky přinášejí zdar.
</predication>
<comment>
Zdatný muž, který je povolán do postavení, v době rozkvětu okamžitě přitahuje stejně smýšlející. Stejně jako při vytrhávání chrastice vždycky vytáhneme více stébel, jež jsou spolu spojena kořeny. V dobách, kdy je možné působení ve velkém, je mysl zdatného člověka zaměřena na to, aby vykročil do života a něco vykonal.
</comment>
</line>
<line no="2">
<change>Devítka druhém místě znamená:</change>
<predication>
Snášet nevzdělané s laskavostí, 
rozhodně překročit řeku, 
nezanedbávat odlehlé, 
neohlížet se na druhy: 
tak se člověku daří kráčet středem.
</predication>
<comment>
V dobách rozkvětu je především důležité, abychom měli vnitřní sílu snášet i nedokonalé. Neboť velký mistr nezná neužitečný materiál. Ze všeho ještě dokáže něco udělat. Tato svobodomyslnost však v žádném případě neznamená nedbalost nebo slabost. Právě v dobách rozkvětu musíme být připraveni odvážit se nebezpečných podniků jako třeba překročení řeky, jestliže je to nezbytné. Stejně tak je třeba nezanedbávat vzdálené, ale s přesností pečovat o všechno. Před stranictvím a hospodařením klik se však musíme obzvlášť chránit. Neboť i když společně vystoupí stejně smýšlející, nesmí vzájemnou soudržností vytvořit stranu, ale každý musí konat svou povinnost. Na základě tohoto čtverého jsme schopni překonat skryté nebezpečí obecného ukolébání, které číhá v každém pokojném období. Tak zároveň najdeme pravý střed svého konání.
</comment>
</line>
<line no="3">
<change>Devítka třetím místě znamená:</change>
<predication>
Není roviny, po které by nenásledoval svah, 
není vykročení, po kterém by nenásledoval návrat.
Je bez úhony ten, kdo zůstane vytrvalý v nebezpečí.
Nestěžuj si na tuto pravdu, 
užívej štěstí, které ještě máš.
</predication>
<comment>
Všechno pozemské je podřízeno střídání. Po rozkvětu následuje zánik. To je na zemi věčný zákon. Špatné sice může být potlačeno, ale ne trvale odstraněno. Vrátí se. Takové přesvědčení může někoho naplnit trudnomyslností, ale to by nemělo. Má jen způsobit, že ve štěstí neupadneme v zaslepení. Jestliže budeme pamětlivi nebezpečí, vytrváme a neuděláme chybu. Dokud vnitřní bytost zůstává silnější a plnější než vnější štěstí, dokud si vnitřně uchováváme převahu nad osudem, do té doby nám zůstane štěstí věrné.
</comment>
</line>
<line no="4">
<change>Šestka čtvrtém místě znamená:</change>
<predication>
Třepotavě se snáší dolů, nepyšní se svým bohatstvím,
spolu se svými blízkými, 
s důvěrou a opravdově.
</predication>
<comment>
V dobách vzájemné důvěry přicházejí vysoce postavení společně k níže postaveným zcela prostě a bez zdůrazňování svého bohatství. Neděje se tak pod tlakem okolností, ale odpovídá to nejvnitřnějšímu smýšlení. Tehdy je přiblížení zcela nenucené, protože se zakládá na vnitřním přesvědčení.
</comment>
</line>
<line no="5">
<change>Šestka pátém místě znamená:</change>
<predication>
Vládce I provdává svou dceru.
To přináší požehnání a vznešený zdar.
</predication>
<comment>
Vládce I je Tchang, Završitel. Stanovil, že císařské princezny, ačkoli měly vyšší postavení než muži, za které byly provdány, měly stejně jako jiné manželky své manžele poslouchat. I zde se upozorňuje na skutečně skromné sjednocení vysokého a nízkého, jež přináší štěstí a požehnání.
</comment>
</line>
<line no="6">
<change>Šestka nahoře znamená:</change>
<predication>
Val se opět bortí do příkopu.
Teď nepovolávej vojska.
Vyhlas své rozkazy ve vlastním městě. 
Vytrvalost přinese zahanbení.
</predication>
<comment>
Nastala změna naznačená již uprostřed hexagramu. Městský val se sesul do příkopu, ze kterého byl vzat materiál na jeho stavbu. Osud doléhá. V tomto případě je třeba se osudu poddat a nechtít ho zadržet násilným odporem. Jediné, co zbývá, je chránit se v nejužším kruhu. Jestliže bychom chtěli obvyklou cestou osudu vzdorovat, bylo by zhroucení ještě horší a následkem by bylo zahanbení.
</comment>
</line>
</lines>
</hexagram>
<hexagram no="12">
<name>Pchi</name>
<translated>Uváznutí</translated>
<comment>
Znamení je přímým protikladem předchozího. Nebesa nahoře se stále více vzdalují, země dole se noří do stále větší hloubky. Tvořivé síly nejsou ve vztahu. Je to doba uváznutí a úpadku. Hexagram je přiřazen k sedmému měsíci (srpen - září), kdy rok překročil svůj vrchol a připravuje se podzimní vadnutí.
</comment>
<judgement>
<predication>
Uváznutí.
Špatní lidé nejsou ku prospěchu 
vytrvalosti ušlechtilého člověka.
Velké odchází, malé přichází.
</predication>
<comment>
Nebe a země se nestýkají a všechny věci upadají do strnulosti. Horní a dolní vrstvy nepěstují vzájemný vztah a na zemi vládne zmatek a nepořádek. Uvnitř je tmavé a světlé je venku. Uvnitř je slabost, venku tvrdost, uvnitř jsou sprostí, ušlechtilí jsou venku. Způsoby sprostých jsou na vzestupu, způsoby ušlechtilých se vytrácejí. Ale ušlechtilí lidé se ve svých zásadách nedají zmást. Jestliže již nemají možnost působit, přece zůstanou těmto zásadám věrni a stáhnou se do skrytosti.
</comment>
</judgement>
<image>
<predication>
Nebe a země se nesjednocují: 
obraz Uváznutí.
Tak se ušlechtilý člověk uchýlí ke svým vnitřním hodnotám, 
aby unikl obtížím.
Nenechá se uctívat platy.
</predication>
<comment>
Jestliže v důsledku vlivu, který mají sprostí lidé, panuje ve veřejném životě vzájemná nedůvěra, je plodné působení nemožné, protože základy jsou špatné. Proto ušlechtilý člověk ví, co má za takových okolností dělat. Nenechá se oslnivými nabídkami zlákat k veřejnému působení, jež by pro něj bylo jen nebezpečné, neboť se nemůže podílet na sprostotě ostatních. Proto skryje svou cenu a stáhne se do ústraní.
</comment>
</image>
<lines>
<line no="1">
<change>Šestka na začátku znamená:</change>
<predication>
Zatáhneš-li za trs chrastice, následuje celý trávník.
Každý podle svého založení.
Vytrvalost přinese zdar a úspěch.
</predication>
<comment>
Text je téměř stejný jako u první linie předchozího znamení, jen v obráceném smyslu. Tam jeden táhne ostatní na cestu úřednické služby. Zde jeden táhne ostatní k ústupu z veřejnosti. Proto se zde nepraví „Podniky přinášejí zdar“, ale Vytrvalost přinese zdar a úspěch“. Jen tím, že se člověk umí včas stáhnout, jestliže již nejsou možnosti působení, si ušetří zahanbení a má ve vyšším smyslu úspěch, poněvadž je schopen své osobnosti uchovat její cenu.
</comment>
</line>
<line no="2">
<change>Šestka druhém místě znamená:</change>
<predication>
Snášet je a trpět
znamená pro sprostého člověka zdar. 
Velkému muži slouží uváznutí k úspěchu.
</predication>
<comment>
Sprostí jsou připraveni podlézavě lichotit svým představeným. I ušlechtilého člověka by strpěli, kdyby jim pomáhal odstranit zmatky. To je pro ně blahodárné. Ale velký muž klidně nese následky uváznutí. Nemísí se do zástupů sprostých, tam není jeho místo. Tím, že osobně musí snášet utrpení, zajistí svým zásadám úspěch.
</comment>
</line>
<line no="3">
<change>Šestka třetím místě znamená:</change>
<predication>
Nesou hanbu.
</predication>
<comment>
Sprostí, kteří se neoprávněně pozvedli, cítí, že nestačí na zodpovědnost, kterou na sebe vzali. Začínají se - nejprve, aniž by to ukazovali navenek - v tichu stydět. To je počátek obratu k dobrému.
</comment>
</line>
<line no="4">
<change>Devítka čtvrtém místě znamená:</change>
<predication>
Kdo působí na rozkaz nejvyššího, 
zůstane bez úhony.
Stejně smýšlející se těší požehnání.
</predication>
<comment>
Doba uváznutí se blíží svému obratu. Kdo chce obnovit řád, musí k tomu být povolán a musí mít nezbytnou vážnost. Kdo by se chtěl vyšvihnout na pozici ochránce řádu na základě vlastního mínění, mohl by přivodit chyby a neúspěch. Skutečně povolanému však jdou dobové poměry vstříc a jeho požehnání bude uděleno všem stejně smýšlejícím.
</comment>
</line>
<line no="5">
<change>Devítka pátém místě znamená:</change>
<predication>
Uváznutí polevuje. 
Zdar velkému muži! 
„Kdyby se to nepovedlo, kdyby se to nepovedlo!"
Tím se připoutá k větvím morušového křoví.
</predication>
<comment>
Doba se mění. Přišel pravý muž, který dokáže zase nastolit řád. Proto zdar! Ale právě v takových dobách přechodu je nutná bázeň a chvění. Jen největší starostlivostí, která si stále připomíná „Kdyby se to nepovedlo!“, se upevní úspěch. Jestliže uřízneme morušový keř, z kořene vyrazí množství výhonků, které jsou velmi pevné. Proto je upevnění úspěchu symbolizováno obrazem připoutání k morušovému křoví.
Konfucius o tom říká: „Nebezpečí vzniká tam, kde se člověk cítí na svém místě jistý. Zkáza hrozí tam, kde se člověk snaží uchovat současný stav svých věcí. Zmatek vzniká tam, kde má člověk všechno v pořádku. Proto ušlechtilý člověk, když si je jistý, nezapomíná na nebezpečí, když setrvává, nezapomíná na zkázu, a když má pořádek, nezapomíná na zmatek. Tím se osobně dostane do bezpečí a říše bude uchována.“
</comment>
</line>
<line no="6">
<change>Devítka nahoře znamená:</change>
<predication>
Uváznutí přestává.
Nejprve uváznutí, pak zdar.
</predication>
<comment>
Uváznutí netrvá věčně. Nepřestane ovšem od sebe, ale potřebuje správného muže, aby mu připravil konec. Nastolení míru vyžaduje trvalé úsilí. Ponechán sám sobě, proměnil by se mír v uváznutí a úpadek. Doba úpadku se nepromění v mír a rozkvět sama od sebe, ale potřebuje úsilí, aby byla odstraněna. Zde je vyznačeno tvůrčí postavení člověka, které je nutné, aby se ve světě obnovil řád.
</comment>
</line>
</lines>
</hexagram>
<hexagram no="13">
<name>Tchung-žen</name>
<translated>Společenství s lidmi</translated>
<comment>
Obrazem horního trigramu, Čchien, je nebe, obrazem dolního, Li, je plamen. Přirozeností ohně je šlehat k nebi. To navozuje ideu společenství. Druhá linie kolem sebe svou ústřední pozicí sjednocuje pět silných linií. Tento hexagram je doplňkem hexagramu číslo 7, Vojska. Tam:
uvnitř nebezpečí, venku poslušnost jako přirozenost válečného zástupu, který pro svou soudržnost potřebuje jednoho silného mezi mnoha slabými. Zde: uvnitř jasnost, venku síla jako přirozenost pokojného sjednocení lidí, které pro svou soudržnost potřebuje jeden měkký prvek mezi mnoha pevnými.
</comment>
<judgement>
<predication>
Společenství s lidmi v širém kraji: 
úspěch.
Je prospěšné překročit velkou řeku.
Je prospěšná vytrvalost ušlechtilého člověka.
</predication>
<comment>
Skutečné lidské společenství musí vzniknout na základě vesmírné účasti. Nikoli zvláštní cíle lidského já, ale obecně lidské cíle dovolují vzniknout trvalému společenství mezi lidmi. Proto se říká: Společenství s lidmi v širém kraji znamená úspěch. Jestliže vládne taková jednota, pak se dají zvládnout i obtížné a nebezpečné úkoly, jako je překročení velké řeky. Aby se podařilo takové společenství vytvořit, je třeba vytrvalého a osvíceného vůdce, jenž má jasné cíle, které budí nadšení, a dokáže je energicky provést. (Vnitřní trigram představuje jasnost, vnější sílu.)
</comment>
</judgement>
<image>
<predication>
Nebe spolu s ohněm:
Obraz Společenství s lidmi.
Tak ušlechtilý člení rody 
a rozlišuje věci.
</predication>
<comment>
Nebe má tentýž směr pohybu jako oheň, a přece je od něj odlišné. Jako slouží zářící tělesa na nebi ke členění a rozdělení času, tak musí být organicky členěna i lidská společnost a všechny věci, jež k sobě skutečně patří. Společenství nemá být smíšením jednotlivců a smíšením věcí - to by byl chaos, nikoli společenství - ale potřebuje učleněnou rozmanitost, aby směřovalo k řádu.
</comment>
</image>
<lines>
<line no="1">
<change>Devítka na začátku znamená:</change>
<predication>
Společenství s lidmi v bráně. 
Bez úhony.
</predication>
<comment>
Začátek sjednocení lidí se má odehrát přede dveřmi. Všichni jsou si stejně blízko. Ještě se neobjevují snahy odloučit se. Nikdo tedy neudělá chybu. Základy každého sjednocení musí být všem zúčastněným stejně přístupné. Tajné úmluvy nesou nezdar.
</comment>
</line>
<line no="2">
<change>Šestka druhém místě znamená:</change>
<predication>
Společenství s lidmi v klanu: 
zahanbení.
</predication>
<comment>
Zde existuje nebezpečí zvláštní strany vzniklé na základě osobních a sobeckých zájmů. Takové stranictví, které je výlučné a nemá prostor pro všechny, které musí část lidí zatratit, aby shromáždilo ostatní, vzniká z nízkých motivů. Setrvání při něm proto vede k zahanbení.
</comment>
</line>
<line no="3">
<change>Devítka třetím místě znamená:</change>
<predication>
Skrývá zbraně v houští, 
vystupuje na vysoký kopec.
Tři roky nepovstane.
</predication>
<comment>
Zde se společenství s lidmi obrátilo v nedůvěru. Nevěříme druhému, klademe mu tajně léčky a snažíme se jej zdálky špehovat. Máme co dělat s tvrdým protivníkem, který se jen tak nedá. Jsou zde naznačeny překážky, které nám stojí v cestě ke společenství s druhými. Sami máme postranní myšlenky a příležitostně se snažíme druhé zaskočit. Ale právě to budí nedůvěru, tytéž léčky hledáme i u protivníka a snažíme se je vyslídit. V důsledku toho se vzdalujeme od pravého společenství stále více. Čím déle to trvá, tím více se odcizujeme.
</comment>
</line>
<line no="4">
<change>Devítka čtvrtém místě znamená:</change>
<predication>
Stoupá na vysokou zeď, nemůže útočit. 
Zdar!
</predication>
<comment>
Zde se po rozdělení blíží smíření. Jsou zde sice ještě oddělující zdi, na kterých oba stojí proti sobě. Ale problémy jsou příliš velké. Ocitáme se v nouzi a nouzí dospíváme k rozvaze. Nemůžeme bojovat, ale právě na tom se zakládá zdar.
</comment>
</line>
<line no="5">
<change>Devítka pátém místě znamená:</change>
<predication>
Spolčení lidé nejprve pláčí a naříkají, 
ale potom se smějí.
Po velikých bojích se jim podaří se setkat.
</predication>
<comment>
Dva lidé jsou navenek odděleni, ale v srdcích sjednoceni. Jejich postavení v životě je drží od sebe. Povstane mezi nimi množství překážek a zábran, které v nich budí smutek. Ale nedají se překážkami rozloučit a zůstávají si vzájemně věrni. A ačkoli překonání těchto překážek stojí těžké boje, přece zvítězí, a když se pak naleznou, jejich smutek se promění v radost.
Kchung-c’ o tom říká:
„Život vodí muže opravdového po stezkách pestře propletených.
Často zmáhá cosi sílu pouti jeho, pak se zas objeví směr přímý.
Zde snadno smysl výmluvný se slovy vylít smí,
tam v mlčení se musí zavřít těžké břímě vědění.
Však kde dva lidé jsou v hloubi srdcí zajedno, tam se láme síla zbraní i železo.
A kde dva lidé se v nitru srdcí zcela přijímají, jsou jejich slova sladká a silná jak vůně orchidejí.“
</comment>
</line>
<line no="6">
<change>Devítka nahoře znamená:</change>
<predication>
Společenství s lidmi na palouku: 
bez lítosti.
</predication>
<comment>
Zde chybí opravdové napojení srdcem. Vlastně stojíme vně společenství ostatních. Ale připojíme se. Společenství nezahrnuje všechny, ale jen ty, kteří navenek bydlí spolu. Palouk je pastvina před městem. Posledního cíle sjednocení lidí zde ještě není dosaženo. Ale není třeba si něco vyčítat. Připojíme se ke společenství bez snah oddělovat se.
</comment>
</line>
</lines>
</hexagram>
<hexagram no="14">
<name>Ta-jou</name>
<translated>Vlastnictví velkého</translated>
<comment>
Oheň na nebi září do dálky, takže všechny věci vycházejí na světlo a jsou zjevné. Slabá pátá linie se nachází na ctěném místě a všechny silné jí odpovídají. Kdo je na vysokém místě skromný a mírný, tomu všechno připadne.
</comment>
<judgement>
<predication>
Vlastnictví velkého: 
Vznešený úspěch.
</predication>
<comment>
Oba trigramy naznačují, že síla a jas se sjednocují. Vlastnictví velkého je určeno osudem a odpovídá době. Jak je možné, že slabá linie má sílu zadržet ty pevné a vlastnit je? Svou nezištnou skromností. Je to příznivá doba. Síla v nitru a osvícené zření venku. Síla se projevuje mírně a ovládá. To navozuje myšlenku vznešeného úspěchu a bohatství.
</comment>
</judgement>
<image>
<predication>
Oheň nahoře na nebi: 
obraz Vlastnictví velkého.
Tak ušlechtilý člověk zamezuje zlé a podporuje dobré,
a je tak poslušen dobrotivé vůle nebes.
</predication>
<comment>
Slunce nahoře na nebi, které zalévá světlem všechno pozemské, je obrazem vlastnictví velkého. Ale takové vlastnictví musí být i náležitě spravováno. Slunce vynáší na světlo zlé u dobré. Zlo musí být lidmi potíráno a zamezováno, dobré podporováno a zvýhodňováno. Pouze tak člověk odpovídá dobré vůli boha, který chce jen dobro a nechce zlo.
</comment>
</image>
<lines>
<line no="1">
<change>Devítka na začátku znamená:</change>
<predication>
Bez vztahů ke škodlivému, 
to není úhona. 
Zůstane-li si vědom obtíže, 
zůstane bez úhony.
</predication>
<comment>
Velké vlastnictví, které je ještě v počátečním stadiu a ještě nezakusilo napadení, je bez úhony. Neboť příležitost udělat chybu se ani nenaskýtá. Ještě je však třeba překonat mnoho těžkostí. Jen pokud si zůstaneme těchto těžkostí vědomi, budeme skutečně vnitřně svobodni vůči možnému propadnutí pýše a plýtvání. Tak v podstatě ujdeme každé úhoně.
</comment>
</line>
<line no="2">
<change>Devítka druhém místě znamená:</change>
<predication>
Velký vůz pro náklad.
Může něco podniknout. 
Bez úhony.
</predication>
<comment>
Velké vlastnictví spočívá nejen v množství statků, kterými disponujeme, ale i v jejich pohyblivosti a použitelnosti. Pak je můžeme použít k podnikání a nehrozí nám nesnáze a chyby. Pod velkým vozem, na který se dá hodně naložit a se kterým lze daleko jet, se rozumí zdatní pomocníci, které máme po boku a kteří zvládají svou úlohu. Takovým lidem lze naložit velkou zodpovědnost, což je při důležitých podnicích nutné.
</comment>
</line>
<line no="3">
<change>Devítka třetím místě znamená:</change>
<predication>
Kníže jej daruje synu nebes.
Malý člověk to nesvede.
</predication>
<comment>
Nepohlížet na své vlastnictví jako na výlučně svůj majetek, ale poskytnout je k použití vládci, popřípadě veřejnosti, je věcí svobodomyslného člověka šlechetného srdce. Znamená to zaujmout správné stanovisko vůči majetku, který nikdy nemůže být trvalým soukromým vlastnictvím.
Úzkoprsý člověk toho ovšem není schopen. Pro něj se velké vlastnictví obrátí ke škodě, protože místo aby je obětoval, chce si je ponechat
</comment>
</line>
<line no="4">
<change>Devítka čtvrtém místě znamená:</change>
<predication>
Dělá rozdíl
mezi sebou a svým bližním.
Bez úhony.
</predication>
<comment>
Zde je označeno postavení, které se nachází mezi bohatými a mocnými sousedy. To s sebou nese nebezpečí. Tehdy je třeba nepohlížet napravo ani nalevo, nenechat se dostihnout závistí a pokušením rovnat se druhým. Tak se člověk ušetří chyb.
</comment>
</line>
<line no="5">
<change>Šestka pátém místě znamená:</change>
<predication>
Koho pravda je přívětivá a přitom důstojná, 
ten má zdar.
</predication>
<comment>
Situace je velmi příznivá. Bez vnějšího nátlaku, jen v důsledku přirozené upřímnosti, získáváme lidi, takže jsou nám rovněž s upřímnou opravdovostí oddáni. Avšak v době „vlastnictví velkého“ samotná mírnost nestačí. Jinak by se mohla snadno postupně rozmáhat drzost. Rozmach drzosti musí být udržován v mezích důstojností, pak je zdar jistý.
</comment>
</line>
<line no="6">
<change>Devítka nahoře znamená:</change>
<predication>
Je požehnán z nebe, 
zdar!
Nic, co by nebylo prospěšné.
</predication>
<comment>
V hojnosti majetku a moci zůstáváme skromní a ctíme mudrce, který stojí mimo hemžení světa. Tím se stavíme pod požehnaný vliv nebes a všechno se odvíjí dobře.
Konfucius o této čáře říká: „Žehnat znamená pomáhat. Nebe pomáhá tomu, kdo dává, lidé pomáhají pravdivému. Kdo kráčí v pravdě, je ve svém myšlení poddajný a navíc si cení důstojných, ten bude požehnán z nebes. Nalezne zdar a není nic, co by nebylo prospěšné.“
</comment>
</line>
</lines>
</hexagram>
<hexagram no="15">
<name>Ťien</name>
<translated>Skromnost</translated>
<comment>
Znamení se skládá z Ken, Stání, hory, a Kchun, Přijímání, země. Hora je nejmladší syn Tvoření, představitel nebes na zemi. Sesílá dolů požehnání nebes, oblaka a déšť, které se shromažďují kolem jeho vrcholu a potom osvíceně září v nebeském světle. To ukazuje skromnost a její působení u vysoce postaveného a silného člověka. Nahoře stojí Kchun, země. Vlastností země je nízkost, ale právě proto je v tomto znamení znázorněna povýšená, tím že je nad horou. To ukazuje účinky skromnosti u nízko postavených, jednoduchých lidí - jsou skrze ni povýšeni.
</comment>
<judgement>
<predication>
Skromnost tvoří úspěch.
Ušlechtilý člověk dokončuje.
</predication>
<comment>
Zákon nebes vyprazdňuje plné a naplňuje skromné: jakmile slunce stane v nejvyšším bodě, musí podle nebeských zákonů jít vstříc západu, a když se ocitne na nejhlubším místě pod zemí, putuje vstříc vzestupu. Když měsíc doroste do úplňku, začne podle téhož zákona ubývat, a když se vyprázdní, začne zase přibývat. Tento nebeský zákon působí rovněž v lidských osudech. Zákonem země je měnit plné a přitékat ke skromnému: vody odnášejí vysoké hory a plní jimi údolí. Zákonem sil osudu je škodit plnému a skromnému sesílat štěstí. A také lidé nenávidí plné a milují skromné.
Osudy sledují pevné zákony, které působí nutně. Ale člověk má utváření svého osudu v rukou podle toho, jestli se svým chováním vystavuje vlivu žehnajících nebo ničivých sil. Když člověk stojí vysoko a projevuje se skromně, pak zářivé světle moudrosti. Jestliže je nízko postavený a dává najevo skromnost, nemůže být opominut. Tak se ušlechtilému člověku daří dovést své dílo do konce, aniž by se výsledkem chlubil.
</comment>
</judgement>
<image>
<predication>
Uprostřed země je hora: 
obraz Skromnosti.
Tak ušlechtilý člověk umenšuje to, čeho je příliš,
a rozhojňuje to, čeho je málo.
Tak zvažuje věci a vyrovnává je.
</predication>
<comment>
Na zemi, ve které je skryta hora, není vidět její bohatství, neboť výše hory slouží k vyrovnání prohlubní. Tak vysoké doplňuje nízké a výsledkem je rovina. To, co by potřebovalo dlouhého působení, se jeví jako samozřejmé a snadné, a to je zde obrazem Skromnosti. Tak si počíná ušlechtilý člověk, když ustavuje na zemi řád. Vyrovnává sociální zákony, které jsou zdroji nepokoje, a vytváří tak spravedlivé a přehledné poměry.
</comment>
</image>
<lines>
<line no="1">
<change>Šestka na začátku znamená:</change>
<predication>
Ve skromnosti skromný ušlechtilý člověk 
může překročit velkou řeku. 
Zdar!
</predication>
<comment>
Nebezpečný podnik, jako je překročení velké řeky, je velmi ztížen, jestliže při něm přichází v úvahu množství nároků a ohledů. Naproti tomu je snadný, jestliže se vyřídí rychle a jednoduše. Proto je napros to nenáročné rozpoložení mysli spjaté se skromností vhodné k vykonání i obtížných podniků. Neklade si totiž velké požadavky a výhrady, ale bez okolků a snadno věc vyřídí. Neboť kde nejsou vzneseny velké nároky, nevyvstávají překážky.
</comment>
</line>
<line no="2">
<change>Šestka druhém místě znamená:</change>
<predication>
Projevující se skromnost. 
Vytrvalost přinese zdar.
</predication>
<comment>
Čeho je srdce plné, tím ústa přetékají. Jestliže je někdo tak niterně skromný, že se toto jeho smýšlení projevuje ve vnějším jednání, přispěje mu to ke zdaru: neboť tímto způsobem má sám možnost vytrvalého působení, které nebude nikdo potlačovat.
</comment>
</line>
<line no="3">
<change>Devítka třetím místě znamená:</change>
<predication>
Ušlechtilý člověk skromný 
i při svých zásluhách dokončuje.
Zdar!
</predication>
<comment>
Zde je centrum znamení, ve kterém se vyslovuje jeho tajemství. Velkými výkony si člověk brzy získá významné jméno. Pokud se nechá zaslepit slávou, brzy nastoupí kritika a vyvstanou potíže. Jestliže navzdory svým zásluhám zůstane skromný, zajistí si oblibu a získá pomocné síly, které jsou nutné, aby dokončil dílo, do kterého se pustil.
</comment>
</line>
<line no="4">
<change>Šestka čtvrtém místě znamená:</change>
<predication>
Nic, co by nebylo ku prospěchu skromnosti v pohybu.
</predication>
<comment>
Všechno má svou míru. Rovněž skromnost může být přehnaná. Zde je na místě, protože poloha mezi zasloužilým pomocníkem dole a dobrotivým vládcem nahoře s sebou nese značnou zodpovědnost. Důvěra nadřízených nesmí být zneužita, zásluhy níže postavených nesmí být zastírány. Najdou se úředníci, kteří se nevyznamenávají. Skrývají se za písmena nařízení, odmítají každou zodpovědnost, přijímají platy, aniž by cokoli odpovídajícího vykonali, nesou tituly, kterým skutečnost nedává žádný význam. Zde uvedená skromnost je toho opakem. Skromnost v takovém postavení se ukazuje právě v tom, že člověk má zájem o práci.
</comment>
</line>
<line no="5">
<change>Šestka pátém místě znamená:</change>
<predication>
Nespoléhat se ve styku s bližním na bohatství.
Je prospěšné zasáhnout silou.
Nic, co by nebylo ku prospěchu.
</predication>
<comment>
Skromnost je odlišná od slabošské dobromyslnosti, která nechá všechno běžet. Jestliže zastáváme zodpovědné postavení, musíme podle okolností někdy i energicky zasáhnout. Tehdy je však nutné nesnažit se působit osobním zdůrazňováním své převahy. Musíme si být jisti svým okolím. Zásah má být čistě věcný a nesmí obsahovat nic osobně zraňujícího. Tak se ukazuje skromnost i v přísnosti.
</comment>
</line>
<line no="6">
<change>Šestka nahoře znamená:</change>
<predication>
Projevující se skromnost.
Je prospěšné, aby vytáhla vojska, 
a ztrestala vlastní město i vlastní zemi.
</predication>
<comment>
Kdo bere svou skromnost opravdově, musí se starat, aby se projevovala ve skutečnosti. Přitom musí postupovat s velkou energií. Jestliže vyvstane nepřátelství, není nic snazšího než hledat vinu u druhých. Slabý člověk se tehdy snad uraženě stáhne do sebe, pojme k sobě soucit a považuje za skromnost to, že se nebrání. Skutečná skromnost se zjevuje v tom, že energicky směřuje k nastolení řádu. Přitom začne s tresty
u vlastního já a vlastního nejužšího kruhu. Něco skutečně mocného se dá vykonat pouze tak, že člověk má odvahu nechat své vojsko vytáhnout proti sobě samému
</comment>
</line>
</lines>
</hexagram>
<hexagram no="16">
<name>Jü</name>
<translated>Nadšení</translated>
<comment>
Silná linie na čtvrtém místě, místě vedoucího úředníka, se u všech ostatních slabých linií setkává s poslušností a vstřícností. Vlastností horního trigramu, Čen, je pohyb, vlastností dolního hexagramu, Kchun, je poslušnost, dávání. Začíná tedy pohyb, který naráží na odevzdání, a proto strhuje a působí nadšení. Velký význam má dále zákon pohybu po linii nejmenšího odporu, který je v tomto znamení vysloven jako zákon přírodních procesů i lidského života.
</comment>
<judgement>
<predication>
Nadšení. 
Prospěšné je zapojit pomocníky 
a nechat vytáhnout vojska.
</predication>
<comment>
Doba nadšení se zakládá na tom, že je zde významný muž, který cítí s duší lidu a jedná v souladu s ní. Proto se setkává s obecnou, ochotnou poslušností. Chceme-li probouzet nadšení, je tedy nezbytné, abychom se ve svých nařízeních řídili přirozeností vedených. Na tomto pravidle pohybu po linii nejmenšího odporu se zakládá nezlomnost přírodních zákonů. Nejsou něčím vně věcí, ale představují věcem imanentní harmonii pohybu. Proto se nebeská tělesa neodchylují ze svých oběžných drah a veškeré přírodní dění se odvíjí s pevnou pravidelností. Podobné je to i v lidské společnosti. I zde je možné uskutečnit jen takové zákony, které mají kořeny v pocitech lidí, zatímco zákony, které tomuto cítění odporují, budí jen roztrpčení.
Nadšení pak rovněž umožňuje zapojit pomocníky k provedení práce, aniž by bylo nutné se bát skrytých opačných účinků. Nadšení je také prostředkem, který dokáže sjednotit zástupy, např. ve válce, takže dosáhnou vítězství.
</comment>
</judgement>
<image>
<predication>
Ze země se ozývá hřmění: 
obraz Nadšení.
Tak králové dávnověku pěstovali hudbu, 
aby uctili zásluhy,
a s nádherou ji předkládali nejvyššímu bohu,
tím, že k ní zvali své předky.
</predication>
<comment>
Když hrom, elektrická síla, na začátku léta s burácením vychází ze země a první letní bouře osvěží přírodu, uvolní se dlouhé napětí. Rozhostí se ulehčení a radost. Podobně má i hudba moc uvolnit napětí v srdci, temné pocity násilí. Nadšení srdce se projevuje bezděčně ve zvuku zpěvu, v tanci a rytmickém pohybu těla. Strhující účinek neviditelného zvuku, který hýbe lidskými srdci a sjednocuje je, byl odpradávna vnímán jako záhada. Vládcové využívali přirozené náklonnosti k hudbě. Povýšili ji a uspořádali. Hudba byla považována za něco vážného, posvátného, měla očišťovat cítění lidí. Měla chválit ctnosti hrdinů, a tak budovat mosty k neviditelnému světu. V chrámu se lidé přibližovali bohu hudbou a pantomimou (ze kterých se vyvinulo pozdější divadlo). Náboženské pocity vůči stvořiteli světa se sjednocovaly s nejsvětějšími lidskými pocity, pocity posvátné úcty k předkům. Ti byli zváni k bohoslužbám jako hosté nebeského pána a zástupci lidí ve vyšších sférách. Tím, že se spojila vlastní minulost s božstvím ve velebných okamžicích náboženského nadšení, uzavíral se svazek mezi božstvím a lidmi. Vládce, který ve svých předcích ctil božství, se tak stával Synem nebes, ve kterém se mysticky setkával nebeský svět se světem pozemským. Tyto myšlenky jsou nejvyšším a závěrečným shrnutím čínské kultury. Mistr Kchung řekl o velké oběti, při které tyto mravy vládly: „Kdo by tuto oběť úplně chápal, mohl by vládnout světu, jako by se točil na jeho dlani.“
</comment>
</image>
<lines>
<line no="1">
<change>Šestka na začátku znamená:</change>
<predication>
Nadšení, které se projevuje, 
přinese nezdar.
</predication>
<comment>
Někdo v podřízeném postavení má vztah k někomu vznešenému a nadšeně se s tím vychvaluje. Tímto naparováním si nezbytně přivodí nezdar. Nadšení nesmí být egoistický pocit. Své oprávnění má jen jako všeobecná nálada, jež spojuje s ostatními.
</comment>
</line>
<line no="2">
<change>Šestka druhém místě znamená:</change>
<predication>
Pevný jako kámen. 
Ani jeden celý den. 
Vytrvalost přinese zdar.
</predication>
<comment>
Zde je označen člověk, který se nenechá obloudit iluzemi. Zatímco ostatní se nechají zaslepit nadšením, on jasně poznává první znamení doby. Není tedy směrem nahoru úlisný, ani směrem dolů nedbalý. Je pevný jako kámen. Jakmile se ukáže první náznak rozmrzelosti, umí se včas stáhnout, aniž by propásl byť jen jediný den. Vytrvalost v takovém konání nese zdar.
Konfucius o tom říká: „Znát zárodky je vpravdě božské. Ušlechtilý člověk není ve styku s výše postavenými lichotný, ve styku s níže postavenými není pyšný. Zná dobře zárodky. Zárodky jsou první nenapadne počátky pohybu, to, co se jako první ukáže ze zdaru nebo nezdaru. Ušlechtilý člověk tedy vidí zárodky a okamžitě jedná. Nečeká celý den. V
Knize proměn
se praví:
,Pevný jako kámen. Ani jeden celý den. Vytrvalost přinese zdar.' Pevný jako kámen, k čemu celý den?
Můžeme znát výrok.
Ušlechtilý člověk zná tajné i zjevné.
Zná slabé, zná rovněž silné:
Proto k němu vzhlíží bezpočet bytostí.“
</comment>
</line>
<line no="3">
<change>Šestka třetím místě znamená:</change>
<predication>
Nahoru vzhlížející nadšení přivodí lítost. 
Zdráhání přinese lítost.
</predication>
<comment>
Zde je protiklad předchozí linie. Tam samostatnost, zde nadšené vzhlížení. Jestliže se zdráháme příliš dlouho, přivodíme si tím lítost. V přiblížení je třeba chopit se správného okamžiku. Jen tehdy vystihneme to pravé.
</comment>
</line>
<line no="4">
<change>Devítka čtvrtém místě znamená:</change>
<predication>
Počátek nadšení. 
Dosáhne velkého, nepochybuj.
Přátelé se kolem tebe houfují 
jako kolem spony do vlasů.
</predication>
<comment>
Zde se popisuje ten, kdo je schopen probouzet nadšení vlastní jistotou a oproštěností od pochybností. Tím, že nepochybuje a je opravdový, přitahuje lidi. Tím, že jim dává důvěru, získává je k nadšené spolupráci a má úspěch. Jako spona drží vlasy a sjednocuje je, tak on sjednocuje lidi oporou, kterou jim skýtá.
</comment>
</line>
<line no="5">
<change>Šestka pátém místě znamená:</change>
<predication>
Pořád nemocný, a přece stále neumírá.
</predication>
<comment>
Zde je nadšení zabráněno. Jsme pod trvalým tlakem, který nedovoluje volně dýchat. Ale tento tlak má podle okolností i svou dobrou stránku.
Jsme tak uchráněni toho, abychom trávili své síly v prázdném nadšení. Tak může trvalý tlak sloužit právě k tomu, abychom zůstali naživu.
</comment>
</line>
<line no="6">
<change>Šestka nahoře znamená:</change>
<predication>
Zaslepující nadšení.
Avšak když po dokončení dospějeme ke změně, 
nedojde k úhoně.
</predication>
<comment>
Jestliže se necháme zaslepit nadšením, je to zlé. Ale jestliže je toto zaslepení hotovou skutečností a ještě se můžeme změnit, budeme bez úhony. Vystřízlivění z falešného nadšení je velmi dobře možné a je velice příznivé.
</comment>
</line>
</lines>
</hexagram>
<hexagram no="17">
<name>Suej</name>
<translated>Následování</translated>
<comment>
Nahoře je Radost, jejíž charakter je veselý, dole Podnět, jehož charakteristikou je pohyb. Radost při pohybu vede k následování. Radost je nejmladší dcera, Podnět je nejstarší syn. Starší muž se staví pod mladou dívku a bere na ni ohled. Tím ji přiměje k následování.
</comment>
<judgement>
<predication>
Následování znamená vznešený úspěch.
Prospěšná je vytrvalost. Bez úhony.
</predication>
<comment>
Abychom dosáhli následování, musíme se sami umět přizpůsobit. Jen službou dospějeme k vládnutí. Neboť jen tak získáme radostný souhlas níže postavených, kteří jsou k následování nezbytní. Tam, kde má být následování vynuceno lstí nebo násilím, spiknutím nebo stranictvím, se vždy probouzí odpor, který brání ochotnému následování.
Radostný pohyb však rovněž může vést ke zlému. Proto se jako podmínka připojuje: „Prospěšná je vytrvalost“, tzn. důslednost v tom správném, a „bez úhony“. Právě tak jako sami máme požadovat následování jen pod touto podmínkou, smíme také sami jen pod touto podmínkou následovat druhého, aby nás nestihla škoda.
Myšlenka následování spojeného s přizpůsobením se tomu, co požaduje doba, je velká a důležitá. Proto zní i připojený výrok tak příznivě.
</comment>
</judgement>
<image>
<predication>
Uprostřed jezera hrom: 
obraz Následování.
Tak se ušlechtilý člověk vrací se soumrakem,
aby si v klidu odpočinul.
</predication>
<comment>
Na podzim se elektřina vrací zpátky do země a spočívá. Hrom uprostřed jezera je toho obrazem. Nikoli hrom v pohybu, ale hrom zimního klidu. Následování ve smyslu tohoto obrazu znamená přizpůsobení se požadavkům doby. Tak si ušlechtilý člověk po dni neúnavné činnosti dopřeje v noci odpočinek a klid. Každá situace pak bude dobrá, jestliže se umíme přizpůsobit a nevyčerpáváme se pochybným odporem.
</comment>
</image>
<lines>
<line no="1">
<change>Devítka na začátku znamená:</change>
<predication>
Směrodatné se mění. 
Vytrvalost nese zdar. 
Ve styku s lidmi vyjít ze dveří je to, 
co tvoří díla.
</predication>
<comment>
Existují výjimečné situace, kdy se mění poměr vedoucího a vedeného. V myšlence přizpůsobení a následování je obsaženo, že pokud chceme druhé vést, zůstáváme přístupní a necháme se ovlivňovat názory podřízených. Jen musíme mít pevné zásady, abychom nezačali kolísat tam, kde se jedná jen o obecné mínění. Jestliže jsme už připraveni naslouchat názorům druhých, nesmíme jen sedět se stejně smýšlejícími a svými straníky, ale musíme vyjít dveřmi a nenuceně se stýkat s lidmi nejrůznějšího druhu, přáteli i nepřáteli. Jen tak něco můžeme dokázat.
</comment>
</line>
<line no="2">
<change>Šestka druhém místě znamená:</change>
<predication>
Přidá-li se k malému chlapci, 
pak ztratí silného muže.
</predication>
<comment>
Při přátelství a úzkých vztazích musíme být při výběru opatrní. Opatříme si buď dobrou, nebo špatnou společnost. Nemůžeme mít obojí zároveň. Jestliže se zahodíme s nehodnými, ztratíme možnost přidat se k duchovně významným lidem, kteří jsou schopni druhé podpořit v tom, co je dobré.
</comment>
</line>
<line no="3">
<change>Šestka třetím místě znamená:</change>
<predication>
Je-li oddán silnému muži,
ztratí malého chlapce.
Následováním nalezne to, co hledá.
Je prospěšné zůstat vytrvalý.
</predication>
<comment>
Jestliže jsme našli správný přístup k významným lidem, bývá s tím přirozeně spojena určitá ztráta. Musíme se rozloučit s těmi nízkými a povrchními. Avšak v nitru se přece budeme cítit spokojeni, neboť objevíme, co hledáme a potřebujeme k rozvoji osobnosti. Jen je třeba, abychom zůstali pevní. Musíme vědět, co chceme, a nesmíme se nechat zmást okamžitými náklonnostmi.
</comment>
</line>
<line no="4">
<change>Devítka čtvrtém místě znamená:</change>
<predication>
Následování tvoří úspěch. 
Vytrvalost přinese nezdar.
Opravdově kráčet cestou přinese vyjasnění. 
Jaká potom úhona?
</predication>
<comment>
Jestliže máme určitý vliv, často se daří nacházet následovníky přívětivostí směrem dolů. Lidé, kteří se k nám připojí, to však nemyslí upřímně. Hledají osobní výhody a snaží se učinit se lichocením a podlezavostí nepostradatelnými. Jestliže si na takové přívržence zvykneme, takže bez nich už nemůžeme být, znamená to nezdar. Jen pokud jsme zcela oproštěni od vlastního já a s přesvědčením dbáme jen o to správné a věcné, získáme jasnou mysl, jež takové lidi prohlédne, a zůstaneme bez úhony.
</comment>
</line>
<line no="5">
<change>Devítka pátém místě znamená:</change>
<predication>
Opravdovost v dobrém. Zdar!
</predication>
<comment>
Každý člověk musí mít něco, co následuje, co mu slouží jako vůdčí hvězda. Kdo s přesvědčením následuje krásu a dobro, může se cítit tímto slovem posílen.
</comment>
</line>
<line no="6">
<change>Šestka nahoře znamená:</change>
<predication>
Najde pevnou oddanost 
a ještě k tomu bude připoután.
Král jej představí Západní hoře.
</predication>
<comment>
Jde o člověka, který pro svou osobu má shon světa už za sebou, o vznešeného mudrce. Ale objeví se následovník, který mu rozumí a nechce jej opustit. Proto se mudrc ještě jednou vrací do světa a pomůže svému pokračovateli v jeho díle. Tak vznikne věčné spojení.
Přirovnání je vzato z doby dynastie Čou. Tato dynastie ctila zásluhy svých pomocníků tím, že dostali místo v chrámu předků vládnoucí rodiny na Západní hoře. Tak byl zasloužilý muž přijat do osudu vladařského domu.
</comment>
</line>
</lines>
</hexagram>
<hexagram no="18">
<name>Ku</name>
<translated>Práce na pokaženém</translated>
<comment>
Čínský znak Ku představuje mísu, v jejímž obsahu rostou červi. To znamená Pokažené. Došlo k tomu tak, že se sešla pokojná lhostejnost dolního trigramu se strnulou leností horního trigramu. Poměry uvázly ve stagnaci. Protože tu tedy jde o provinění, zahrnují tyto okolnosti výzvu k jeho nápravě. Proto je významem hexagramu nikoli jednoduše „Pokažené“, ale „Pokažené jako úkol“, tzn. „Práce na pokaženém“.
</comment>
<judgement>
<predication>
Práce na pokaženém vede ke vznešenému úspěchu.
Je prospěšné překročit velkou řeku.
Před započetím tři dny, 
po započetí tři dny.
</predication>
<comment>
Co je vinou lidí pokaženo, to lze zase lidskou prací napravit. Nejde o nezměnitelný osud jako v době Uváznutí, ale o následek zneužití lidské svobody, jež přivodilo stav pokažení. Proto je práce na nápravě slibná, je v souladu s možnostmi doby. Jen nesmíme před prací a nebezpečím - jsou symbolizovány překročením velké řeky - ustrašeně couvnout, ale naopak je nutné přiložit energicky ruku k dílu. Podmínkou zdaru je ovšem správná úvaha. To se vyjadřuje dodatkem: „Před započetím tři dny, po započetí tři dny.“ Nejprve musíme znát příčiny, které vedly k pokažení, než je můžeme odstranit: proto pozor během doby před započetím práce. A musíme se postarat, aby se nové postoje jistě zavedly, aby bylo vyloučeno zapadnutí do minulých chyb. Proto pozor na dobu po započetí práce. Na místa lhostejnosti a lenosti, které vedly k pokažení, musí nastoupit rozhodnost a energie, aby na konec navazoval nový začátek.
</comment>
</judgement>
<image>
<predication>
Pod horou vane vítr: 
obraz Pokažení.
Tak ušlechtilý člověk burcuje lidi 
a posiluje jejich ducha.
</predication>
<comment>
Jestliže vítr vane pod horou, je vržen zpět a ničí rostliny. To obsahuje výzvu k nápravě. Tak je to i s nízkými rozmary a módami: přinášejí do lidské společnosti pokažení. K jejich odstranění musí ušlechtilý člověk obnovit společnost. Metody nápravy jsou rovněž přejaty z obou trigramů. Jejich působení se jen musí uspořádaně a postupně rozvíjet. Stagnaci je třeba odstranit vyburcováním veřejného mínění (jako působí vítr pozdvižení), a pak je nutné posílit a uklidnit povahu lidí (jako skýtá hora potravu všemu, co v jejím okolí roste).
</comment>
</image>
<lines>
<line no="1">
<change>Šestka na začátku znamená:</change>
<predication>
Náprava toho, co pokazil otec.
Je-li zde syn,
nezůstane na nebožtíku otci žádná úhona. 
Nebezpečí. Nakonec zdar.
</predication>
<comment>
Strnulé setrvání u starého mělo za následek pokažení. Ale toto pokažení ještě nezapustilo hluboké kořeny, proto je lze snadno napravit. Je to, jako když syn vyrovná pokažení, které se vplížilo za jeho otce. Tehdy na otci nezůstane žádná úhona. Nesmí se ovšem přehlížet nebezpečí a brát záležitost na lehkou váhu. Jen pokud si člověk zůstane vědom nebezpečí spjatého s každou reformou, jde nakonec všechno dobře.
</comment>
</line>
<line no="2">
<change>Devítka druhém místě znamená:</change>
<predication>
Zdolání toho, co pokazila matka.
Člověk nesmí být příliš vytrvalý.
</predication>
<comment>
Jde o chybu, která způsobila pokažení ze slabosti. Proto symbol toho, co pokazila matka. Zde je při vyrovnání nutná určitá něžná ohleduplnost. Nelze postupovat příliš příkře a příkrostí zraňovat.
</comment>
</line>
<line no="3">
<change>Devítka třetím místě znamená:</change>
<predication>
Zdolání toho, co pokazil otec.
Bude trochu lítosti. Bez velké úhony.
</predication>
<comment>
Zde je označen někdo, kdo při nápravě chyb minulosti postupuje příliš energicky. Díky tomu jistě tu a tam vzniknou menší škody a rozladění. Ale raději příliš než málo energie. I když tedy musí občas něčeho litovat, přece zůstane bez jakékoli vážnější úhony.
</comment>
</line>
<line no="4">
<change>Šestka čtvrtém místě znamená:</change>
<predication>
Trpění toho, co pokazil otec.
Bude-li tak pokračovat, čeká jej zahanbení.
</predication>
<comment>
Zde je vyznačena situace, kdy se někdo ze slabosti nevzepře pokažení, které pochází z minulosti, ale nechá mu volný běh. Půjde-li to tak dál, bude výsledkem zahanbení.
</comment>
</line>
<line no="5">
<change>Šestka pátém místě znamená:</change>
<predication>
Zdolání toho, co pokazil otec.
Člověk dojde chvály.
</predication>
<comment>
Člověk stanul před pokažením vzniklým nedbalostí dřívějších dob. Nemá sílu jim sám zamezit. Najde však zdatné pomocníky, s jejichž podporou sice nepřivodí nový tvůrčí začátek, ale svede alespoň důkladnou reformu. To zasluhuje rovněž chválu.
</comment>
</line>
<line no="6">
<change>Devítka nahoře znamená:</change>
<predication>
Neslouží králům ani knížatům.
Klade si vyšší cíle.
</predication>
<comment>
Ne každý člověk je povinen míchat se do všedních záležitostí. Jsou i takoví, kteří jsou vnitřně již tak vyvinutí, že mají právo nechat svět být a nemusí se reformní činností zapojovat do politického života.
Tím
se však neříká, že by se směli chovat nečinně nebo jen kriticky. Jen práce na vyšších lidských cílech ve vlastní osobě dává oprávnění k tomu, aby se člověk stáhl do ústranní. Neboť i když se mudrc vyhýbá všednímu shonu, pracuje na nesrovnatelných lidských hodnotách pro budoucnost.
</comment>
</line>
</lines>
</hexagram>
<hexagram no="19">
<name>Lin</name>
<translated>Sblížení</translated>
<comment>
Čínské slovo Lín má celou řadu významů, které se jedním naším slovem nedají vyčerpat. Stará vysvětlení
Knihy proměn
uvádějí jako první význam „Zvětšení“. Co se zvětšuje, jsou obě silné čáry, které zdola vrůstají do hexagramů. S nimi se šíří jasná síla. Odtud myšlenka směřuje dál k pojmu Sblížení, a sice sblížení silného, výše postaveného s nízkým. Znamená to pak konečně i shovívavost vysoce postaveného člověka vůči lidu a v širším smyslu započetí činnosti. Znamení je přiřazeno dvanáctému měsíci (leden - únor), kdy je po slunovratu jasná síla již opět na vzestupu.
</comment>
<judgement>
<predication>
Sblížení znamená vznešený úspěch. 
Prospěšná je vytrvalost.
Až přijde osmý měsíc, 
dojde k neštěstí.
</predication>
<comment>
Znamení jako celek ukazuje na dobu nadějného pokroku. Jaro se blíží. Radost a povolnost sbližují vysoké a nízké. Jen je potřeba rozhodné a vytrvalé práce, aby byla přízeň doby plně využita. A ještě jedno: jaro netrvá věčně. Osmého měsíce jsou aspekty obrácené. Tehdy zbývají jen dvě silné, jasné linie, které však nepronikají, ale ustupují (srov. následující znamení). Tento zvrat je třeba včas uvážit. Jestliže zacházíme se zlem, ještě než se objeví, ba ještě než se začalo hýbat, jistě je zvládneme.
</comment>
</judgement>
<image>
<predication>
Nad jezerem je země: 
obraz Sblížení.
Tak je ušlechtilý člověk nevyčerpatelný 
ve svém záměru učit
a bez hranic ve snášení a ochraně lidí.
</predication>
<comment>
Země se shora dotýká jezera, to je obraz sblížení a vlídnosti výše postaveného vůči níže stojícím. Z obou částí obrazu vyplývá jeho chování vůči těmto lidem. Jako se jezero projevuje nevyčerpatelnou hloubkou, tak je moudrý nevyčerpatelný ve své připravenosti učit lidi; a jako je země širá bez hranic a nese a opatruje všechna stvoření, tak moudrý člověk nese a opatruje lidi, aniž by jakýmikoli hranicemi některé z nich vylučoval.
</comment>
</image>
<lines>
<line no="1">
<change>Devítka na začátku znamená:</change>
<predication>
Společné sblížení. 
Vytrvalost přinese zdar.
</predication>
<comment>
Dobro se začíná prosazovat a setkává se s vstřícností na vlivném místě. Odtud přichází ke zdatnému člověku podnět, aby se připojil. Tehdy se můžeme připojit k proudu, který nese vzhůru. Jen přitom musíme dbát, abychom se v dobovém proudu neztratili, ale abychom vytrvale stáli při tom správném: to nese zdar.
</comment>
</line>
<line no="2">
<change>Devítka druhém místě znamená:</change>
<predication>
Společné sblížení. 
Zdar! 
Všechno je ku prospěchu.
</predication>
<comment>
Protože se nacházíme v situaci, kdy jsme shora podněcováni k přiblížení, a protože sami máme dost síly a důslednosti, která nepotřebuje žádné varování, čeká nás zdar. Ani budoucnost nám nemusí dělat starosti. Víme přece, že všechno pozemské je pomíjivé a po každém vzestupu následuje zánik: ale tímto obecným osudem se nenecháme mást. Všechno je ku prospěchu. Proto budeme rychle, spořádaně a směle kráčet cestami života.
</comment>
</line>
<line no="3">
<change>Šestka třetím místě znamená:</change>
<predication>
Pohodlné sblížení. 
Nic, co by nebylo ku prospěchu.
Pocítí-li nad tím smutek, 
bude bez úhony.
</predication>
<comment>
Věci se utěšeně odvíjejí. Dosahujeme moci a vlivu. Ale v tom se skrývá nebezpečí, že se cítíme v důvěře ve své postavení pohodlně a tuto poklidnou a ledabylou náladu necháme vystupovat ve styku s lidmi. To je za všech okolností škodlivé. Existuje však možnost změny v náladě. Jestliže nad tímto nedobrým postojem pocítíme smutek, jestliže cítíme zodpovědnost, která se pojí s vlivným postavením, osvobodíme se od chyb.
</comment>
</line>
<line no="4">
<change>Šestka čtvrtém místě znamená:</change>
<predication>
Dokonalé sblížení. 
Bez úhony.
</predication>
<comment>
Zatímco tři dolní linie označují vzestup moci a vlivu, ukazují tři horní chování výše postavených vůči nízkým, kterým opatřují vliv. Zde se popisuje, jak se výše postavený člověk zcela nepředpojatě sbližuje se zdatným mužem, se kterým rozvíjí styky bez ohledu na stavovské předsudky. To je velmi příznivé.
</comment>
</line>
<line no="5">
<change>Šestka pátém místě znamená:</change>
<predication>
Moudré sblížení. 
To je správné pro velkého knížete. 
Zdar!
</predication>
<comment>
Kníže nebo člověk ve vůdčím postavení, jenž je moudrý, bude do svého okolí stahovat zdatné lidi, kteří jsou znalí vedení záležitostí. Jeho moudrost spočívá jednak ve schopnosti vybrat ty pravé lidi, a jednak vtom, že jim ponechá volnost tím, že se sám nebude míchat do věcí jim svěřených. Neboť jen na základě takové zdrženlivosti najde pro všechny požadavky lidi nutné k jejich spolehlivému vyřízení.
</comment>
</line>
<line no="6">
<change>Šestka nahoře znamená:</change>
<predication>
Velkorysé sblížení. 
Zdar. 
Bez úhony.
</predication>
<comment>
Mudrc, který překonal svět a ve svém nitru je již se životem hotov, se za těchto okolností může ocitnout v situaci, kdy se ještě jednou vrátí do všedního světa a přiblíží se ostatním lidem. To znamená velký zdar pro lidi, ke kterým se obrátí se svým poučením a pomocí. Ale ani pro něj samého nepředstavuje takové velkorysé sblížení žádnou úhonu.
</comment>
</line>
</lines>
</hexagram>
<hexagram no="20">
<name>Kuan</name>
<translated>Pozorování (Pohled)</translated>
<comment>
Čínské jméno hexagramu má při lehké obměně důrazu dvojí význam. Na jedné straně znamená pozorování, na druhé straně být viděn, vzor. Tyto myšlenky jsou přiblíženy tím, že hexagram lze vnímat jako obraz
věže, které byly ve staré Číně hojné. Z takových věží byl velký výhled do okolí a na druhé straně taková věž na hoře byla zdálky viditelná. Znamení ukazuje na vládce, který sleduje nahoře zákon nebes a dole obyčeje lidu a který svou dobrou vládou představuje vznešený vzor pro zástupy.
Je přiřazeno osmému měsíci (září-říjen). Jasná síla se stahuje, temná je opět na vzestupu. Avšak tato stránka nepřichází pro celkový výklad znamení v úvahu.
</comment>
<judgement>
<predication>
Pozorování.
Omývání je dokončeno, 
ale ještě ne obětování.
Pohlížejí k němu s důvěrou.
</predication>
<comment>
Vykonání oběti v Číně začínalo omýváním a libací, jimiž se božstvo přivolávalo. Pak se předkládaly oběti. Okamžik mezi oběma úkony byl tím nejposvátnějším, okamžikem nejvyššího vnitřního usebrání. Jestliže je zbožnost plná víry a upřímná, pohled na ni svědky proměňuje a budí v nich hlubokou úctu.
V přírodě se dá posvátná vážnost vidět v pravidelnosti, se kterou se dějí přírodní jevy. Pozorování božského smyslu v běhu světa dává muži povolanému k tomu, aby působil na lidi, do rukou prostředky k takovému vlivu. K tomu je nutné vnitřní usebrání, jaké vyvolává ve velkých lidech silné víry náboženské rozjímání. Jím nazírají na božské zákony života a zabezpečují jejich uskutečňování ve vlastní osobě prostřednictvím vážnosti vnitřního usebrání. Proto z pohledu na ně vychází tajuplná duchovní moc, která působí na lidi, aniž by si uvědomovali, jak se to děje.
</comment>
</judgement>
<image>
<predication>
Vítr vane nad zemí:
Obraz Pozorování.
Tak staří králové navštěvovali světové strany,
pozorovali lid 
a udíleli poučení.
</predication>
<comment>
Jestliže vane vítr nad zemí, dostane se všude a tráva se musí ohýbat před jeho mocí. Oba tyto děje nacházejí potvrzení v hexagramu. Uskutečňovaly se v počínání králů starověku, kteří si na jedné straně pravidelnými cestami vytvářeli představu o svém lidu, takže jim nemohlo uniknout nic, co ožilo jako obyčej mezi lidmi, a přitom na druhé straně uplatňovali svůj vliv a měnili zvyky, které nebyly správné.
Celek ukazuje na moc vynikající osobnosti. Ta dokáže přehlédnout množství lidí v jejich skutečném smýšlení, takže ji nelze oklamat. Na druhé straně pouhá přítomnost takového člověka, váha jeho osobnosti, působí na ostatní takovým dojmem, že se podle něj řídí jako tráva podle větru.
</comment>
</image>
<lines>
<line no="1">
<change>Šestka na začátku znamená:</change>
<predication>
Chlapecké pozorování.
Pro malého člověka bez úhony.
Pro ušlechtilého člověka zahanbující.
</predication>
<comment>
Zde se mluví o nechápavém pozorování z dálky. Je zde někdo, kdo působí, ale jeho vliv malí lidé nechápou. To u masy nemá velký význam. Jestli jednání vládnoucího mudrce rozumí nebo nerozumí, stejně je jim ku prospěchu. Ale pro vyššího člověka je to ostuda. Nesmí se spokojit s pošetilým bezmyšlenkovitým pozorováním vládnoucích vlivů. Musí na ně pohlížet v souvislostech a snažit se je pochopit.
</comment>
</line>
<line no="2">
<change>Šestka druhém místě znamená:</change>
<predication>
Pozorování škvírou ve dveřích.
Prospěšné pro vytrvalost ženy.
</predication>
<comment>
Škvíra ve dveřích poskytuje jen omezený výhled. Díváme se zevnitř ven. Způsob pozorování je subjektivně omezený. Všechno vztahujeme na sebe. Nedokážeme se přesadit do druhých a jejich pohnutek. To je na místě pro dobrou hospodyni. Ta nemusí mít ponětí o chodu světa. Pro muže, který má působit ve veřejném životě, je takový egoistický způsob nazírání přirozeně neblahý.
</comment>
</line>
<line no="3">
<change>Šestka třetím místě znamená:</change>
<predication>
Pozorování mého života rozhoduje 
o pokroku nebo ústupu.
</predication>
<comment>
Zde je místo přechodu. Nepohlížíme už ven, abychom získali více nebo méně omezené nebo popletené obrazy, ale obracíme pozorování na sebe, abychom získali směr pro naše rozhodnutí. Takové zahloubané pozorování znamená překonání naivního sobectví toho, který na všechno pohlíží jen ze svého hlediska. Dosáhneme tak reflexe a tím objektivity. Sebepoznání však neznamená zaměstnávat se vlastními myšlenkami, ale působením, které z nás vychází. Jen životní působení poskytuje obraz, který nás opravňuje rozhodovat o pokroku nebo ústupu.
</comment>
</line>
<line no="4">
<change>Šestka čtvrtém místě znamená:</change>
<predication>
Pozorování světla říše.
Je prospěšné působit jako host krále.
</predication>
<comment>
Zde je označen muž, jenž chápe tajemství, kterými se říše přivádí k rozkvětu. Takový muž musí být dosazen na rozhodující místo, kde může působit. Má být takřka hostem, tzn. má mít možnost působit samostatně a má být ctěn, nikoli používán jako nástroj.
</comment>
</line>
<line no="5">
<change>Devítka pátém místě znamená:</change>
<predication>
Pozorování mého života.
Ušlechtilý člověk je bez úhony.
</predication>
<comment>
Muž na rozhodujícím místě, ke kterému ostatní vzhlížejí, musí být stále připraven k přezkoušení vlastní osoby. Správný způsob takového přezkoušení nespočívá v tom, že o sobě nečinně přemítáme, ale v tom, že zkoumáme, jaké důsledky má naše působení. Jen pokud jsou účinky dobré, takže máme na ostatní dobrý vliv, přinese pozorování vlastního života uspokojení z bezchybnosti.
</comment>
</line>
<line no="6">
<change>Devítka nahoře znamená:</change>
<predication>
Pozorování života.
Ušlechtilý člověk je bez úhony.
</predication>
<comment>
Zatímco předchozí linie představuje muže, který pozoruje sám sebe, zde je na nejvyšším místě vyřazeno všechno osobní, vztažené k vlastnímu já. Zde je představen mudrc, který vně shonu světa pozoruje zákony života oproštěn od já, a tak jako nejvyšší hodnotu poznává, jak žít bez úhony.
</comment>
</line>
</lines>
</hexagram>
<hexagram no="21">
<name>Š'-chuo</name>
<translated>Překousnutí</translated>
<comment>
Znamení představuje otevřená ústa (srov. č. 27, I), mezi jejichž zuby je překážka (na čtvrtém místě). Kvůli ní rty nelze spojit. Ke sjednocení je potřeba energického překousnutí překážky. Hexagram dále obsahuje trigram hromu a blesku, který naznačuje, jak jsou překážky násilně odstraňovány v přírodě. Energické překousnutí zdolává překážku sjednocení v ústech. Bouře přemáhá hromem a bleskem rušivé napětí v přírodě. Proces a trest napravují poruchy harmonického soužití zapříčiněné zločinci a pomlouvači. Na rozdíl od hexagramu č. 6, Sváru, kde jde o civilní procesy, zde se mluví o trestním řízení.
</comment>
<judgement>
<predication>
Překousnutí znamená úspěch.
Je prospěšné ponechat volnost soudu.
</predication>
<comment>
Jestliže sjednocení stojí v cestě překážka, obstará úspěch její energické překousnutí. To platí za všech okolností. Tam, kde se jednoty nedaří dosáhnout, bývá vždy podvázána nějakým donašečem a zrádcem, někým, kdo překáží, škůdcem. Tehdy musíme energicky zasáhnout, aby nevznikla trvalá škoda. Takové vědomé překážky nezmizí samy od sebe. K odstrašení, případně odstranění je nutný soud a trest.
Ale je třeba přitom postupovat správně. Hexagram se skládá z Li, jasnosti, a Čen, Podnětu. Li charakterizuje měkkost, Čen naopak tvrdost. Tvrdost a rozčilení samy o sobě by byly v trestání příliš prudké. Jasnost a měkkost samy o sobě by byly příliš slabé. Sjednocení obojího tvoří správnou míru. Důležité je, že rozhodující muž, který je zastoupen pátou čarou, je svou povahou mírný, zatímco svým postavením budí uctivou bázeň.
</comment>
</judgement>
<image>
<predication>
Hrom a blesk: 
obraz Překousnutí.
Tak dávní králové upevňovali zákony 
jasně stanovenými tresty.
</predication>
<comment>
Tresty představují jednotlivá uplatnění zákonů. Zákony obsahují výčty trestů. Jasnost vládne tehdy, jestliže jsou při stanovení trestů pokaždé podle odpovídajícího provinění jasně rozlišovány tresty lehčí a těžší. To je symbolizováno jasností blesku. K upevnění zákonů dochází spravedlivým uplatněním trestů. To je symbolizováno děsem hromu. Účelem této jasnosti a přísnosti je budit u lidí respekt; tresty nejsou důležité samy kvůli sobě. Překážky v lidském soužití rostou neurčitostí ve stanovení trestů a liknavostí v jejich provádění. Jen jasností a určitou bezodkladností trestů se upevňují zákony.
</comment>
</image>
<lines>
<line no="1">
<change>Devítka na začátku znamená:</change>
<predication>
Vězí chodidly v kládě, 
až zmizí prsty. 
Bez úhony.
</predication>
<comment>
Jestliže někdo propadne trestu hned při prvním pokusu udělat něco zlého, bývá trest jen lehký. Jen prsty jsou zakryty kládou. Tím se mu zabrání v dalších prohřešcích a zůstane bez úhony. Je to napomenutí, aby se na dráze zla včas zastavil.
</comment>
</line>
<line no="2">
<change>Šestka druhém místě znamená:</change>
<predication>
Překousává měkké maso, 
až zmizí nos. 
Bez úhony.
</predication>
<comment>
Právo a bezpráví se ve stávajícím případě dají snadno rozlišit. Je to, jako když se kousne do měkkého masa. Ale narazíme na zatvrzelého hříšníka. Proto v hněvu a rozčilení zajdeme trochu daleko. Ztráta nosu při překousnutí znamená, že jsme v důsledku pobouření přišli o jemný ostrovtip. Škoda však není příliš velká, neboť trest je spravedlivý.
</comment>
</line>
<line no="3">
<change>Šestka třetím místě znamená:</change>
<predication>
Kousne do starého uzeného masa 
a narazí na jed.
Malé zahanbení. Bez úhony.
</predication>
<comment>
Někdo zde má vykonat trest a nemá k tomu dostatečnou moc a vážnost. Proto se potrestaní nepoddají. Jde o starou záležitost - symbolizovanou nasolenu divočinou - a soudce při tom narazí na obtíže. Staré maso je zkažené. Ten, kdo se danou věcí zabývá, si přivodí jedovatou nenávist. Tím se ocitne v poněkud zahanbujícím postavení. Ale protože bylo požadavkem doby trestat, zůstane bez úhony.
</comment>
</line>
<line no="4">
<change>Devítka čtvrtém místě znamená:</change>
<predication>
Kousne do sušeného chrupavčitého masa.
Obdrží kovové šípy.
Je prospěšné být vytrvalý a pamatovat na potíže.
Zdar!
</predication>
<comment>
Je třeba překonat velké potíže. Mají být potrestáni mocní protivníci. To je velmi namáhavé, ale podaří se to. Musí nám však být vlastní tvrdost kovu a přímost šípu, abychom těžkosti zdolali. Jestliže tyto těžkosti známe a zůstaneme vytrvalí, dosáhneme zdaru. Obtížná úloha se nakonec podaří.
</comment>
</line>
<line no="5">
<change>Šestka pátém místě znamená:</change>
<predication>
Kousne do sušené svaloviny.
Obdrží žluté zlato.
Vytrvale si je vědom nebezpečí. 
Bez úhony.
</predication>
<comment>
Máme rozhodnout případ, který sice není snadný, ale je jasný. Avšak vlastní přirozenost má sklon k dobromyslnosti. Proto se musíme sebrat, abychom byli jako žluté zlato, tzn. nestranní - žlutá je barvou středu -a věrní jako zlato. Jen když si zůstaneme trvale vědomi nebezpečí, které plyne ze zodpovědnosti, zůstaneme bez úhony.
</comment>
</line>
<line no="6">
<change>Devítka nahoře znamená:</change>
<predication>
Vězí hrdlem v dřevěném límci, 
až zmizí uši.
Nezdar!
</predication>
<comment>
Na rozdíl od počáteční linie se zde jedná o člověka, který je nepolepšitelný. Za trest nosí na krku dřevěný límec. Ale jeho uši v něm zmizí. Neslyší už varování, naopak je k nim hluchý. Takové uváznutí vede k pohromě.
</comment>
</line>
</lines>
</hexagram>
<hexagram no="22">
<name>Pi</name>
<translated>Půvab</translated>
<comment>
Hexagram ukazuje oheň, který vyráží z tajemných hlubin země, a jeho vzhůru šlehající plameny osvětlují a krášlí horu, nebeskou výši. Půvab, krásná forma, je nutná při každém sjednocení, aby bylo uspořádané a spanilé, a ne chaotické a neuspořádané.
</comment>
<judgement>
<predication>
Půvab znamená úspěch.
V malém je prospěšné něco podniknout.
</predication>
<comment>
Půvab znamená úspěch. Není však tím podstatným, základnou, ale jen ozdobou. Proto se ho smí používat jen šetrně, v malém. V dolním trigramu, kterým je oheň, vstupuje měkká linie mezi dvě silné a krášlí je; avšak silné linie jsou podstatou, slabá je krášlící formou. V horním trigramu, kterým je hora, vstupuje na vrchol řídící silná linie, takže i zde připadá v úvahu jako určující. V přírodě vidíme na nebi silné světlo slunce. Na něm se zakládá život světa. Ale toto silné, podstatné světlo se promění a najde půvabné vystřídání v podobě měsíce a hvězd. V lidském životě spočívá půvabná forma v tom, že je zde silný řád, který stojí pevně jako hora, a jeho jasná krása jej činí přívětivým. Pozorování forem na nebi propůjčuje schopnost chápat dobu a její střídající se požadavky. Pozorování forem v lidském životě propůjčuje možnost utvářet svět.
Poznámka: Hexagram ukazuje spočívající krásu - uvnitř jas a venku klid. To je klid čistého pozorování. Jestliže touha mlčí, vůle dojde klidu, pak se svět zjeví jako představa. A jako takový je krásný a odejmutý existenčnímu zápasu. To je svět umění. Ale pouhým pozorováním není vůle přivedena ke klidu s konečnou platností. Znovu procitne a všechno krásné pak bylo jen přechodným momentem povznesení. Není to tedy ještě skutečný svět vykoupení. Kchung-c’ se proto cítil velmi nesvůj, když při jednom dotazování orákula obdržel jako odpověď znamení „Půvab“.
</comment>
</judgement>
<image>
<predication>
Pod horou je oheň: 
obraz Půvabu.
Tak ušlechtilý člověk postupuje při
objasňování probíhajících záležitostí,
ale neopovažuje se podle toho rozhodovat sporné otázky.
</predication>
<comment>
Oheň, jehož záře osvětluje horu a dávají půvab, nesvítí na velkou vzdálenost. Tak sice půvabná forma stačí k odlehčení a objasnění menších záležitostí, ale důležité otázky se tímto způsobem rozhodnout nedají. Potřebují větší vážnost.
</comment>
</image>
<lines>
<line no="1">
<change>Devítka na začátku znamená:</change>
<predication>
Krášlí své prsty u nohou, 
opouští vůz a jde.
</predication>
<comment>
Postavení na začátku a na podřízeném místě s sebou nese to, že musíme vzít námahu postupu vpřed sami na sebe. Měli bychom příležitost opatřit si pod rukou úlevu - znázorněnou obrazem vozu. Ale nepřístupný člověk pohrdne takovými pochybně získanými úlevami. Považuje za půvabnější jít pěšky než se neoprávněně vézt na voze.
</comment>
</line>
<line no="2">
<change>Šestka druhém místě znamená:</change>
<predication>
Krášlí svou bradku.
</predication>
<comment>
Vous není nic samostatného. Jen spolu s bradou se může pohnout. Obraz proto znamená, že forma zasluhuje pozornost jen v doprovodu a jako průvodní jev obsahu.
Bradka je nadbytečná ozdoba. Svébytná péče o ni - bez ohledu na zdobený vnitřní obsah - by proto byla známkou jisté pošetilosti.
</comment>
</line>
<line no="3">
<change>Devítka třetím místě znamená:</change>
<predication>
Půvabný a vlhký.
Ustavičná vytrvalost nese zdar.
</predication>
<comment>
Nacházíme se v neobyčejně půvabné životní situaci. Obklopuje nás půvab a vlhce zjasněný lesk. Tento půvab může zdobit, ale člověk do něho také může zabřednout. Proto je zde napomenutí, abychom se netopili ve vlhké pohodlnosti, ale zůstali ustavičně vytrvalí. Na tom spočívá zdar.
</comment>
</line>
<line no="4">
<change>Šestka čtvrtém místě znamená:</change>
<predication>
Půvab, nebo jednoduchost?
Bílý kůň přiběhne, jako by letěl:
Lupič to není,
ucházet se chce v dobu určení.
</predication>
<comment>
Jsme v situaci, kdy vyvstávají pochybnosti, jestli máme dále hledat půvab vnějšího lesku, nebo zda není lepší vrátit se k jednoduchosti. V tomto pochybování už spočívá odpověď. Zvenčí se blíží posílení. Přichází jako bílý okřídlený kůň. Bílá barva ukazuje na jednoduchost. I když by na první pohled mohlo působit jako zklamání, že musíme postrádat pohodlí, která jsme si mohli opatřit na druhé cestě: ve věrném spojení s přítelem a nápadníkem nalezneme uklidnění. Létající kůň je obrazem myšlenek, které přelétají veškerá omezení prostoru času.
</comment>
</line>
<line no="5">
<change>Šestka pátém místě znamená:</change>
<predication>
Půvab v kopcích a zahradách.
Hedvábný smotek je ubohý a malý.
Zahanbení, avšak nakonec zdar.
</predication>
<comment>
Stahujeme se ze styku s lidmi hlubiny, kteří hledají jen nádheru a luxus, zpět do samoty výšin. Tady nalezneme člověka, ke kterému vzhlížíme a kterého bychom rádi učinili svým přítelem. Ale dary, které jako hosté neseme, jsou jen nepatrné a nuzné, takže jsme zahanbeni. Nezáleží na vnějším daru, ale na opravdovém smýšlení; proto jde nakonec všechno dobře.
</comment>
</line>
<line no="6">
<change>Devítka nahoře znamená:</change>
<predication>
Prostý půvab.
Bez úhony.
</predication>
<comment>
Zde na nejvyšším stupni je veškerý šperk odložen. Forma již nezakrývá obsah, ale nechá jej, ať se plně uplatní. Nejvyšší půvab nespočívá ve vnějším zdobení materiálu, ale v prostém, věcném utváření.
</comment>
</line>
</lines>
</hexagram>
<hexagram no="23">
<name>Po</name>
<translated>Rozpad</translated>
<comment>
Tmavé linie stoupají vzhůru a chystají se přivést k pádu i poslední pevnou jasnou linii, tím že ji svým vlivem rozkládají. Sprostý tmavý prvek nebojuje s ušlechtilým silným přímo, ale postupně jej nahlodává nepozorovatelným působením, až mu nakonec přivodí zhroucení.
Hexagram představuje obraz domu. Horní linie je střecha. Tím, že se proboří střecha, rozpadne se dům.
Znamení je přiřazeno k devátému měsíci (říjen - listopad). Jinová síla proniká stále mocněji vpřed a chystá se jangovou sílu zcela zapudit.
</comment>
<judgement>
<predication>
Rozpad. 
Není prospěšné někam jít.
</predication>
<comment>
Je to doba, kdy jsou sprostí na vzestupu a právě se hotoví zapudit poslední silné a ušlechtilé. Protože se to zakládá na běhu doby, není pro ušlechtilého člověka prospěšné, aby něco podnikal. Z obrazů a jejich vlastností je třeba vyčíst, jaké je správné chování v takových dobách protivenství. Dolní trigram představuje zemi, jejíž vlastností je poddajnost a oddanost. Horní trigram představuje horu, jejíž vlastností je klid. To nabízí radu poddat se ve zlých dobách a být klidný. Nejde zde o lidské dílo, ale o dobové poměry, které podle nebeských zákonů rovněž ukazují střídání růstu a úbytku, hojnosti a prázdna. Proti těmto dobovým poměrům nelze vystoupit. Není tedy zbabělostí, ale moudrostí, jestliže se poddáme a vyhýbáme se konání.
</comment>
</judgement>
<image>
<predication>
Hora spočívá na zemi: 
obraz Rozpadu.
Tak mohou nadřízení zabezpečit své postavení 
hojnými dary těm dole.
</predication>
<comment>
Hora spočívá na zemi. Jestliže je strmá a štíhlá a nemá širokou základnu, musí se zřítit. Jen tehdy, když se zvedá ze země zeširoka a mocně, nikoli pyšně a strmě, je její postavení zajištěno. Tak i vládnoucí vrstva spočívá na široké základně lidu. I pro ni platí, že musí být štědrá a velkorysá, jako země, která všechno nese. Pak své postavení zabezpečí jako klid hory.
</comment>
</image>
<lines>
<line no="1">
<change>Šestka na začátku znamená:</change>
<predication>
Rozpadá se noha lůžka.
Vytrvalí jsou potíráni. 
Nezdar.
</predication>
<comment>
Nízcí se vzmáhají a začínají tajně odspodu svou ničivou podvratnou práci, aby tak podkopali místo, na kterém spočívá ušlechtilý člověk. Přívrženci vládce, kteří mu zůstanou věrni, budou pomluvami a všemožnými pletichami zničeni. Situace je neblahá. Nedá se však dělat nic jiného než čekat.
</comment>
</line>
<line no="2">
<change>Šestka druhém místě znamená:</change>
<predication>
Rozpadají se pelestě lůžka.
Vytrvalí jsou potíráni. 
Nezdar.
</predication>
<comment>
Moc nízkých narůstá. Nebezpečí se už blíží vlastní osobě. Objevují se zřetelné příznaky. Klid je rušen. Nacházíme se v takové situaci a navíc jsme bez pomoci a vstřícnosti shora i zdola. V takové izolaci je nutná nejvyšší opatrnost. Musíme se řídit podle doby a včas se vyhnout. Jestliže bychom chtěli neochvějně a vytrvale dále zastávat své stanovisko, vedlo by to ke zkáze.
</comment>
</line>
<line no="3">
<change>Šestka třetím místě znamená:</change>
<predication>
Rozpadne se s nimi. Bez úhony.
</predication>
<comment>
Nacházíme se uprostřed špatného okolí, se kterým souvisíme i vnějšími vazbami. Máme však vztah k vyššímu člověku. Tím získáme vnitřní oporu, abychom se dokázali osvobodit od povahy lidí v okolí. Ocitneme se tak asi s nimi v rozporu, ale to není chyba.
</comment>
</line>
<line no="4">
<change>Šestka čtvrtém místě znamená:</change>
<predication>
Lůžko se rozpadá až na kůži. 
Nezdar.
</predication>
<comment>
Pohroma zde dostihuje vlastní tělo, nikoli už jen místo odpočinku. Varování nebo jiný dodatek nejsou připojeny. Neštěstí je na vrcholu, nelze ho už odvrátit.
</comment>
</line>
<line no="5">
<change>Šestka pátém místě znamená:</change>
<predication>
Táhnou ryby. Palácové dámy zprostředkují přízeň.
Všechno je prospěšné.
</predication>
<comment>
Zde v bezprostřední blízkosti horního silného a světlého principu se přirozenost temného proměňuje. Neodporuje už úskočně silnému principu, ale podřizuje se jeho vedení. Tato čára dokonce jako hlava ostatních slabých je všechny přivádí k silnému prvku, podobně jako kněžna přivádí své služebnice ke svému manželovi, jako když táhnou ryby, a tím získává jeho přízeň. Tím, že se nízké dobrovolně podřídí vyššímu, dojde svého štěstí, a rovněž vyšší dosáhne svého práva. Proto jde všechno dobře.
</comment>
</line>
<line no="6">
<change>Devítka nahoře znamená:</change>
<predication>
Ještě je zde nedotčený velký plod.
Ušlechtilý člověk obdrží vůz.
Sprostému se rozpadne dům.
</predication>
<comment>
Zde je dosaženo konce rozpadání. Jakmile se pohroma vyzuřila, přicházejí opět lepší časy. Sémě dobra ještě zůstalo. Právě když plod padne na zem, vyroste z jeho semen znovu to dobré. Ušlechtilý člověk zase dosáhne vlivu a možnosti působit. Veřejné mínění jej ponese jako vůz. Na nízkém se však pomstí jeho zlovůle. Jeho dům se rozpadne. V tom tkví přírodní zákon. Zlo není jen zkázou dobra, ale v posledním důsledku zničí i sebe; neboť zlo žije jen z negace, a nemůže tedy existovat samo ze sebe. I sprostému se vede nejlépe, když jej ušlechtilý člověk ukázňuje.
</comment>
</line>
</lines>
</hexagram>
<hexagram no="24">
<name>Fu</name>
<translated>Návrat (Doba obratu)</translated>
<comment>
Doba obratu je naznačena tím, že po vytlačení všech světlých linií temnými nyní do hexagramu opět zespod vstupuje jasná čára. Doba temna je pryč. Slunovrat přináší vítězství světla. Znamení se přiřazuje k jedenáctému měsíci, měsíci slunovratu (prosinec - leden).
</comment>
<judgement>
<predication>
Návrat. Úspěch.
Vycházení a vcházení bez chyb.
Přátelé přicházejí bez úhony.
Cesta jde sem a tam.
Sedmého dne se dostaví návrat.
Je prospěšné vědět, kam jít.
</predication>
<comment>
Po době rozpadu přichází doba obratu. Silné světlo, které bylo předtím zapuzeno, znovu nastupuje. To je spjato s pohybem. Ten však není vynucený. Horní trigram Kchun je charakterizován odevzdáním. Jedná se tedy o přirozený pohyb, který se odvíjí sám od sebe. Proto je také přetvoření starého úplně snadné. Staré je odstraněno, nové zavedeno, obojí odpovídá době, a proto nenese škodu. Dochází ke sjednocení stejně smýšlejících. Ale toto sloučení se odehrává plně na veřejnosti, odpovídá době, a proto je každý egoistický partikularismus znemožněn a sjednocení nejsou zdrojem chyb. Návrat se zakládá na běhu přírody. Pohyb je kruhový. Cesta se uzavírá v sobě. Proto se nemusíme s ničím uměle ukvapovat. Všechno přijde samo od sebe, jak to odpovídá době. To je smysl nebes a země.
Veškeré pohyby probíhají v šesti stupních. Sedmý stupeň pak přináší návrat. Tak přichází sedmého měsíce po letním slunovratu, od kterého rok sestupuje, zimní slunovrat. Stejně tak v sedmé dvouhodině po západu slunce nastává zase svítání. Proto je sedm číslem mladého světla, které vzniká tak, že šestka, číslo velké tmy, vzroste o jeden stupeň, Tím se pohyb zastaví.
</comment>
</judgement>
<image>
<predication>
Hrom uprostřed země: 
obraz Doby obratu. 
Tak dávní králové uzavírali v době slunovratu průsmyky.
Obchodníci a cizinci necestovali 
a vládce nenavštěvoval kraje.
</predication>
<comment>
Zimní slunovrat byl v Číně od nepaměti slaven jako období oddechu v roce - obyčej, který se dosud ještě udržel v novoročním čase odpočinku. V zimě je životní síla - symbolizovaná hromem, který podněcuje - ještě pod zemí. Pohyb je v samotných počátcích. Proto jej musíme posílit odpočinkem, aby se předčasným spuštěním nevytratil. Tato zásada, podle které je třeba znovu nastupující sílu nechat zpevnit odpočinkem, platí při všech odpovídajících situacích. Navracející se zdraví po nemoci, navracející se porozumění po roztržce - se vším se musí v prvopočátku zacházet něžně a šetrně, aby návrat vedl k rozkvětu.
</comment>
</image>
<lines>
<line no="1">
<change>Devítka na začátku znamená:</change>
<predication>
Návrat z malé vzdálenosti.
Není zapotřebí lítosti.
Velký zdar!
</predication>
<comment>
Malým odklonům od dobra se nedá zabránit. Jen musíme včas obrátit, než zajdeme příliš daleko. To je důležité zvláště při utváření charakteru. Každá tichá zlá myšlenka musí být okamžitě odstraněna, než v ní zajdeme moc daleko a uvázneme. Tak nám není třeba lítosti a všechno jde velmi dobře.
</comment>
</line>
<line no="2">
<change>Šestka druhém místě znamená:</change>
<predication>
Klidný návrat. Zdar!
</predication>
<comment>
Obrat vždy potřebuje rozhodnutí a je aktem přemožení sebe samého. Usnadní se, jestliže jsme v dobré společnosti. Když se odhodláme poddat se a řídit se podle dobrých lidí, přinese to zdar.
</comment>
</line>
<line no="3">
<change>Šestka třetím místě znamená:</change>
<predication>
Opakovaný návrat. Nebezpečí. Bez úhony.
</predication>
<comment>
Jsou lidé, které charakterizuje určitá vnitřní nestálost. Pro ně je trvale nutný obrat v zaměření vůle. V tom, že se kvůli nezvládaným sklonům stále znovu odvracejí od dobrého, a naopak se na základě lepšího rozhodnutí opět přiklánějí k dobrému, spočívá velké nebezpečí. Ale protože tímto způsobem také nenastane zatuhnutí ve zlém, není všeobecné směřování k odložení chyb vyloučeno.
</comment>
</line>
<line no="4">
<change>Šestka čtvrtém místě znamená:</change>
<predication>
Putuje uprostřed ostatních, 
navrátí se sám.
</predication>
<comment>
Nacházíme se uprostřed společnosti malých lidí, ale chováme vnitřní vztah k silnému a dobrému příteli. V důsledku toho se sami obrátíme. Ačkoli se nemluví o odměně nebo trestu, je to jistě příznivé. Neboť takové rozhodnutí pro dobro v sobě nese svou odměnu.
</comment>
</line>
<line no="5">
<change>Šestka pátém místě znamená:</change>
<predication>
Velkorysý návrat. Žádná lítost.
</predication>
<comment>
Jestliže nadejde čas obratu, pak bychom se neměli skrývat za nicotné výmluvy, ale měli bychom jít do sebe a zkoumat se. A pokud jsme něco udělali špatně, pak bychom měli velkorysým rozhodnutím svou chybu doznat. To je cesta, které nikdo nebude litovat.
</comment>
</line>
<line no="6">
<change>Šestka nahoře znamená:</change>
<predication>
Pochybení v návratu. Nezdar.
Nezdar zvenčí i zevnitř.
Jestliže tak nechá vytáhnout vojska, 
utrpí nakonec velkou porážku, 
což bude pro vládce země neblahé.
Deset let nebude schopen zaútočit.
</predication>
<comment>
Jestliže propásneme pravý čas k obratu, stihne nás pohroma. Nezdar je vnitřně podložen chybným postojem ke světovým souvislostem. Důsledkem tohoto chybného postoje je vnější neštěstí. Tím, co se zde popisuje, je uváznutí a soud.
</comment>
</line>
</lines>
</hexagram>
<hexagram no="25">
<name>Wu-wang</name>
<translated>Nevinnost (Nečekané)</translated>
<comment>
Nahoře je Čchien, nebe, dole Čen, Pohyb. Dolní trigram, Čen, je určován silnou čarou, kterou dostal shora, z nebe. Jestliže v souladu s tím pohyb následuje zákony nebe, pak je člověk nevinný a upřímný. Jde o to pravé, přirozené, co není zkaleno žádnými úvahami a postranními myšlenkami. Kde pozorujeme záměr, tam je pravdivost a nevinnost přírody ztracena. Příroda bez vedení ducha není pravá příroda, nýbrž příroda degenerovaná. Od myšlenky přirozenosti se úvahy odvíjejí ještě dále, a znamení tedy zahrnuje rovněž ideu nezamýšleného, nečekaného.
</comment>
<judgement>
<predication>
Nevinnost. Vznešený úspěch.
Prospěšná je vytrvalost.
Kdo není v právu, 
má nezdar, 
a není prospěšné, 
aby cokoli podnikal.
</predication>
<comment>
Člověk obdržel od nebes původně dobrou přirozenost, aby jej vedla při všem pohybu. Oddaností tomuto božskému vedení v sobě člověk dosahuje ryzí nevinnosti, která jednoduše koná s instinktivní jistotou to pravé bez postranních myšlenek o odměně a výhodách. Tato instinktivní jistota přináší vznešený úspěch a prospívá vytrvalostí. Ne všechno však odpovídá instinktivní přirozenosti v tomto vyšším smyslu slova, ale jen to správné, co se shoduje s vůlí nebes. Bez této správnosti působí neuvážené instinktivní jednání jen neštěstí. Mistr Kchung-c’ o tom říká: „Kam dojde ten, kdo se odchýlí od nevinnosti? Jeho činy neprovází vůle nebes a jejich požehnání.“
</comment>
</judgement>
<image>
<predication>
Pod nebesy hřmí:
Všechny věci dosahují přirozeného stavu nevinnosti.
Tak dávní králové 
bohatí ctností a v souladu s dobou 
pěstovali a živili všechny bytosti.
</predication>
<comment>
Když se hrom - životní síla - na jaře opět pohne pod nebesy, pak všechno vyráží a roste a všechna stvoření získávají od tvořivé přírody dětskou nevinnost původní podstaty. Tak si počínají i dobří vládci lidí: Vnitřním bohatstvím své bytosti pečují o všechen život a veškerou kulturu a v pravý čas dělají vše, co je nutné pro jejich pěstování.
</comment>
</image>
<lines>
<line no="1">
<change>Devítka na začátku znamená:</change>
<predication>
Nevinné putování nese zdar!
</predication>
<comment>
Prvopočáteční hnutí srdce jsou vždy dobrá, takže je můžeme klidně následovat a být si jisti, že máme štěstí a dosáhneme svých záměrů.
</comment>
</line>
<line no="2">
<change>Šestka druhém místě znamená:</change>
<predication>
Když při orbě nemyslí na sklizeň 
a při mýcení na využití pole: 
tehdy je prospěšné něco podniknout.
</predication>
<comment>
Měli bychom konat každou práci kvůli ní samé, jak to požaduje doba a místo, a nikoli pošilhávat po úspěchu. Pak se dílo zdaří a cokoli podnikneme, má úspěch.
</comment>
</line>
<line no="3">
<change>Šestka třetím místě znamená:</change>
<predication>
Nezaviněné neštěstí:
Kráva, kterou kdosi přivázal,
je ziskem pro poutníka a ztrátou pro místního.
</predication>
<comment>
Někdy nás potká nezaviněné neštěstí, které způsobil někdo jiný, jako když například muž na cestách přijde a nechá s sebou běžet uvázanou krávu. Jeho zisk je ztrátou pro majitele. Při všem, i při nevinném konání, se musíme řídit podle správné doby, jinak nás stihne nečekané neštěstí.
</comment>
</line>
<line no="4">
<change>Devítka čtvrtém místě znamená:</change>
<predication>
Kdo je schopen vytrvalosti, 
zůstane bez úhony.
</predication>
<comment>
Co člověku skutečně patří, to nemůže nikdy ztratit, ani kdyby to zahodil. Není třeba si dělat starosti. Musíme se jen starat o to, abychom zůstali věrni vlastní přirozenosti a neřídili se podle druhých.
</comment>
</line>
<line no="5">
<change>Devítka pátém místě znamená:</change>
<predication>
Při nezaviněné nemoci neužívej žádný lék. 
Napraví se to samo od sebe.
</predication>
<comment>
Jestliže zvnějšku přijde náhodou nečekané zlo, které nemá základ ve vlastní povaze a nemá v ní svou oporu, neměli bychom sahat po vnějších prostředcích k jeho odstranění, ale klidně nechejme přírodě její běh, pak se to samo zlepší.
</comment>
</line>
<line no="6">
<change>Devítka nahoře znamená:</change>
<predication>
Nevinné jednání přinese nezdar.
Nic není ku prospěchu.
</predication>
<comment>
Jestliže jsme v situaci, kdy už pokrok neodpovídá době, tehdy je třeba klidně a bez postranních myšlenek čekat. Pokud neuváženě jednáme, abychom postoupili vpřed navzdory osudu, úspěchu nedosáhneme.
</comment>
</line>
</lines>
</hexagram>
<hexagram no="26">
<name>Ta-čchu</name>
<translated>Krocení velkým</translated>
<comment>
dole
Čchien, Tvoření, nebe
„Tvoření“ je kroceno „Stáním“. To dává velikou sílu, úplně jinak než u č. 9, kde bylo „Tvoření“ kroceno jen „Mírností“. Zatímco tam má jedna slabá čára zkrotit pět silných, jsou to zde dvě, kromě ministra ještě i kníže. Proto je jejich schopnost krotit mnohem silnější. Hexagram nese trojí význam: Nebe uprostřed hory navozuje myšlenku pevného držení = držení pospolu. Trigram Ken, který drží trigram Čchien, navozuje myšlenku pevného držení = zdrženlivosti. A nakonec tím, že silná čára nahoře je pánem znamení, kterému se jako mudrci dostává úcty a péče, plyne z toho myšlenka pevného držení = péče, výživy. Poslední idea se jmenovitě uplatňuje u pána znamení, silné horní čáry, která představuje mudrce.
</comment>
<judgement>
<predication>
Krocení velkým. 
Prospěšná je vytrvalost. 
Nejíst doma přinese zdar.
Je prospěšné překročit velkou řeku.
</predication>
<comment>
Nashromáždění a pevné držení velkých tvořivých sil, které je znamením znázorněno, vyžaduje silného, jasného muže, kterého vládce ctí. Trigram Čchien ukazuje na silnou tvořivou sílu, trigram Ken na pevnost a pravdivost a oba ukazují na světlo a jasnost a na každodenní obnovu charakteru. Jen takovým každodenním sebeobnovováním zůstaneme na výši sil. Zatímco v klidných dobách pomáhá řádu moc zvyku, ve velkých dobách nashromáždění sil záleží zcela na moci osobnosti. Ale protože ctihodným se dostává úcty, jak dokládá silná osobnost, která je vládcem pověřena vedením, je výhodné nejíst doma, ale vysloužit si svůj chléb ve veřejné službě převzetím úřadu. Jsme v souladu s nebesy - proto se podaří i obtížné, nebezpečné podniky, jako je překročení velké řeky.
</comment>
</judgement>
<image>
<predication>
Nebe uprostřed hory: 
obraz Krocení velkým.
Tak se ušlechtilý člověk seznamuje s mnohými slovy dávnověku 
a velkými činy minulosti,
aby jimi upevnil svůj charakter.
</predication>
<comment>
Nebe uprostřed hory ukazuje na skryté poklady. Tak leží ve slovech a činech minulosti skryt poklad, který lze použít k upevnění a tříbení vlastního charakteru. To je správný způsob studia, kdy se neomezujeme jen na historické vědění, ale používáním historii stále zpřítomňujeme.
</comment>
</image>
<lines>
<line no="1">
<change>Devítka na začátku znamená:</change>
<predication>
Je zde nebezpečí. Je prospěšné odstoupit.
</predication>
<comment>
Přáli bychom si výrazný pokrok. Avšak v okolnostech tkví překážka. Cítíme se pevně zadržováni. Kdybychom si chtěli postup vpřed vynutit, přineslo by to nezdar. Proto je lepší se upokojit a vyčkat, až se shromážděným silám otevře východisko.
</comment>
</line>
<line no="2">
<change>Devítka druhém místě znamená:</change>
<predication>
Vozu jsou odňata ložiska hřídelí.
</predication>
<comment>
Zde je postup vpřed zabrzděn, podobně jako u Krocení malým (č. 9, devítka na třetím místě). Tam je však zábrana nepatrná. Proto dojde ke konfliktu mezi tendencí pronikat vpřed a její překážkou, a v jeho důsledku vypadnou vozu z kol ramena. Zde má naopak zamezující síla rozhodnou převahu. Proto nedojde k žádnému zápasu. Člověk se poddá a odejme vozu náboje z kol, tzn. omezí se nejdříve na čekání. Tím se shromáždí napětí k pozdějšímu energickému postupu.
</comment>
</line>
<line no="3">
<change>Devítka třetím místě znamená:</change>
<predication>
Dobrý kůň, který následuje ostatní.
Je prospěšné vědomí nebezpečí 
a vytrvalost.
Denně se cvič ve vozatajství a obraně se zbraněmi.
Je prospěšné vědět, kam jít.
</predication>
<comment>
Cesta se otevírá. Omezení ustoupila. Máme vztah k vyšší vůli, která působí stejným směrem. Postupujeme jako dobrý kůň, který následuje druhého. Ale ještě hrozí nebezpečí, kterých si musíme zůstat vědomi, abychom se nedali oloupit o pevnost. Proto se musíme na jedné straně cvičit v tom, co vede dopředu, na druhé straně i v tom, co brání před neočekávaným útokem. Pak je dobré mít cíl, o který usilujeme.
</comment>
</line>
<line no="4">
<change>Šestka čtvrtém místě znamená:</change>
<predication>
Ochranné prkénko mladého býčka.
Velký zdar!
</predication>
<comment>
Tato a následující linie jsou těmi, které krotí spodní linie deroucí se vpřed. Ještě než býčkovi vyrostou rohy, dává se mu na čelo ochranné prkénko, které zajistí, že až se rohy objeví, nemohou poranit. Dobrý způsob krocení spočívá v tom, že se s propukající divokostí zachází, ještě než se projeví. To opatří snadný a velký úspěch.
</comment>
</line>
<line no="5">
<change>Šestka pátém místě znamená:</change>
<predication>
Kel vykleštěného kance. 
Zdar!
</predication>
<comment>
Zde je zkrocení bouřlivého tlaku vpřed dosaženo nepřímo. Kanci kel je o sobě nebezpečný, avšak je-li přirozenost kance změněna, ztrácí svou nebezpečnost. Tak i u některých lidí nelze divokost přemáhat přímo, ale musí se odstranit kořen divokosti.
</comment>
</line>
<line no="6">
<change>Devítka nahoře znamená:</change>
<predication>
Dosahuje nebeské cesty. 
Úspěch.
</predication>
<comment>
Doba omezení minula. Dlouhým omezením nashromážděná síla si otevřela dráhu a má velký úspěch. Je to mudrc, který je ctěn vládcem a jehož zásady nyní pronikají do světa a utvářejí jej.
</comment>
</line>
</lines>
</hexagram>
<hexagram no="27">
<name>I</name>
<translated>Koutky úst (Výživa)</translated>
<comment>
Znamení je obrazem otevřených úst: nahoře a dole pevné rty a mezi nimi otvor úst. Od obrazu úst, kterými přijímáme potravu, abychom se živili, směřuje zamyšlení k samotné obživě. Ve třech spodních liniích je znázorněna vlastní obživa, a sice tělesn á, ve třech horních liniích je to výživa druhých a péče o ně, a sice duchovní, vyšší.
</comment>
<judgement>
<predication>
Koutky úst. Vytrvalost nese zdar.
Pohlédni na obživu a čím se kdo snaží plnit si ústa.
</predication>
<comment>
Při poskytování péče a obživy je důležité, aby starost směřovala ke správným lidem a abychom se správně starali o vlastní výživu. Jestliže chceme někoho poznat, potřebujeme jen pohlédnout na to, komu dotyčný poskytuje svou péči a které stránky vlastní bytosti pěstuje a živí. Příroda živí všechny bytosti. Veliký muž věnuje výživu a péči zdatným, aby se jejich prostřednictvím staral o všechny lidi.
Meng-c’ (VIA14) k tomu říká: Jestliže chceme poznat, je-li někdo zdatný nebo naopak nezpůsobilý, nepotřebujeme pohlédnout na nic jiného než na to, kterou část své bytosti považuje za zvlášť důležitou. Tělo má části ušlechtilé a neušlechtilé, části důležité a zanedbatelné. Kvůli zanedbatelnému nesmíme škodit důležitému a kvůli neušlechtilému nesmíme poškozovat ušlechtilé. Kdo pěstí zanedbatelné části své bytosti, ten je zanedbatelným člověkem. Kdo pěstí ušlechtilé části své bytosti, ten je ušlechtilým člověkem.
</comment>
</judgement>
<image>
<predication>
Pod horou hřmí: 
obraz Výživy.
Tak dává ušlechtilý člověk pozor na svá slova
a je uměřený v jídle i pití.
</predication>
<comment>
„Bůh vystupuje ve znamení Podnětu.“ Když se zjara opět pohnou životní síly, nově vznikají všechny věci. „Dokončuje ve znamení Stání.“ Tak jsou v předjaří, když semena zapadají do země, všechny věci dokončovány. Z toho vyvstává obraz výživy prostřednictvím pohybu a klidu. Ušlechtilý člověk to bere za vzor pro výživu a pěstění svého charakteru. Slova jsou pohybem vycházejícím zevnitř ven. Jídlo a pití znamenají pohyb zvenku dovnitř. Oba druhy pohybu je třeba mírnit klidem. Tak klid způsobuje, že slova vycházející z úst nepřekračují míru a že potrava vcházející ústy nepřekračuje míru. Tím se pěstuje charakter.
</comment>
</image>
<lines>
<line no="1">
<change>Devítka na začátku znamená:</change>
<predication>
Zříkáš se své kouzelné želvy
a hledíš na mě se svěšenými koutky úst.
Nezdar!
</predication>
<comment>
Kouzelná želva je bytost, která nepotřebuje pozemskou potravu, ale má takovou kouzelnou moc, že dokáže žít ze vzduchu. Obraz vypovídá o tom, že bychom vzhledem k našim vlastnostem a našemu postavení mohli velmi dobře být svobodní a mohli bychom nezávisle žít sami ze sebe. Místo toho se této vnitřní nezávislosti vzdáváme a vzhlížíme se závistí a nelibostí ke druhým, kterým se navenek vede lépe. Tato nízká závist však u ostatních vyvolává jen posměch a opovržení. To je zlé.
</comment>
</line>
<line no="2">
<change>Šestka druhém místě znamená:</change>
<predication>
Obracet se kvůli výživě k vrcholu.
Odchýlit se z cesty kvůli hledání výživy na kopci:
Bude-li tak pokračovat, přinese to nezdar.
</predication>
<comment>
Normální je, aby se člověk staral o svou potravu sám nebo se oprávněně nechal živit těmi, kteří k tomu mají povinnost a právo. Jestliže kvůli vnitřní slabosti nejsme schopni starat se o svou výživu, snadno se objeví neklid, když si obcházením svého řádného zaopatřování necháváme poskytovat živobytí od výše postavených. To je nedůstojné, neboť se tak vzdalujeme sami sobě.
</comment>
</line>
<line no="3">
<change>Šestka třetím místě znamená:</change>
<predication>
Odchýlení od výživy.
Vytrvalost přinese nezdar.
Deset let tak nekonej. 
Nic není ku prospěchu.
</predication>
<comment>
Kdo hledá výživu, která neživí, ten se potácí od žádosti k požitku a v požitku hyne žádostí. Opojení vášněmi, jež má uspokojit smysly, nikdy nevede k cíli. Tak člověk nikdy (deset let je ukončený časový úsek) nesmí jednat. Vždyť z toho nevzejde nic dobrého.
</comment>
</line>
<line no="4">
<change>Šestka čtvrtém místě znamená:</change>
<predication>
Obrátit se kvůli výživě k vrcholu nese zdar. 
Jako tygr slídit kolem bystrýma očima s nenasytnou dychtivostí. 
Bez úhony.
</predication>
<comment>
Jinak než v případě šestky na druhém místě, která označuje člověka věčně zaměstnaného jen bdělostí nad vlastním prospěchem, znamená tato linie člověka, který se z vysokého místa snaží, aby jeho světlo zářilo. K tomu potřebuje pomocné síly, protože sám nemůže svého vysokého cíle dosáhnout. Dychtivý jako hladový tygr je zaujat hledáním těch správných lidí. Ale protože se nestará kvůli sobě, ale kvůli obecnému zájmu, není taková horlivost chybou.
</comment>
</line>
<line no="5">
<change>Šestka pátém místě znamená:</change>
<predication>
Odchýlení z cesty.
Zůstat vytrvalý přinese zdar.
Ať nepřekračuje velkou řeku.
</predication>
<comment>
Jsme si vědomi určitého nedostatku. Chtěli bychom se starat o výživu lidí, ale nemáme k tomu sílu. Musíme se tedy odchýlit od navyklé cesty mít úspěch a zdar. Jen si musíme zůstat vědomi své závislosti. Nesmíme sami vystoupit a jen silami vlastní osoby chtít podniknout velká díla, jako je překročení velké řeky.
patrného člověka. Jestliže vytrvale chováme takové smýšlení, budeme
</comment>
</line>
<line no="6">
<change>Devítka nahoře znamená:</change>
<predication>
Pramen výživy.
Vědomí nebezpečí nese zdar.
Je prospěšné překročit velkou řeku.
</predication>
<comment>
Zde je mudrc nejvyšších kvalit, z něhož vychází veškeré působení, které se stará o výživu ostatních. Takové postavení s sebou nese závažnou zodpovědnost. Jestliže si jí zůstane vědom, má zdar a může klidně podniknout i velká díla, jako je překročení velké řeky. Přinesou obecné štěstí jemu i všem.
</comment>
</line>
</lines>
</hexagram>
<hexagram no="28">
<name>Ta-kuo</name>
<translated>Převaha velkého</translated>
<comment>
Znamení sestává ze čtyř silných čar uvnitř a dvou slabých vně. Jsou-li silné vně a slabé vevnitř, je to dobré, nenastává převážení a nejde o nic mimořádného. Zde je tomu naopak. Hexagram představuje trám, který je uprostřed tlustý a těžký, ale na koncích příliš slabý. To není stav, který by mohl trvat. Musí se změnit, přejít, jinak hrozí neštěstí.
</comment>
<judgement>
<predication>
Převaha velkého. 
Hřebenový trám se prohýbá.
Je prospěšné vědět, kam jít.
Úspěch.
</predication>
<comment>
Velké je v převaze. Zatížení je pro nosné síly příliš velké. Hřebenový trám, na kterém spočívá celá střecha, se prohýbá, protože jeho nosné konce jsou pro zátěž, kterou mají nést, příliš slabé. Jde o dobu a situaci, jež vyžadují mimořádná opatření, aby byly zdolány, neboť představují výjimečný čas. Proto musíme dbát na to, abychom co možná nejrychleji našli přechod a jednali: to slibuje úspěch, neboť ačkoli je silné v převaze, je přece jen uprostřed, tzn. ve vnitřním těžišti, takže není třeba bát se revoluce. Násilnými opatřeními se ovšem ničeho nedosáhne. Musíme uzel uvolnit mírným vniknutím do smyslu situace (jak to přibližuje vlastnost horního trigramu Sun), pak se přechod k jiným poměrům zdaří. Je třeba velké vnitřní převahy; proto je doba Převahy velkého veliká doba.
</comment>
</judgement>
<image>
<predication>
Jezero odtéká mezi stromy: 
obraz Převahy velkého.
Tak je ušlechtilý člověk bezstarostný, 
stojí-li sám, a odhodlaný, 
když se musí vzdát světa.
</predication>
<comment>
Mimořádné doby Převahy velkého jsou jako záplavy, kdy jezero protéká mezi stromy. Ale takové stavy jsou přechodné. V jednotlivých liniích je popsán správný postoj v takových výjimečných dobách: Obrazem Sun je strom, který pevně stojí, i když je osamělý, a vlastností Tuej je radost, která si nezoufá, i když se musí vzdát světa.
</comment>
</image>
<lines>
<line no="1">
<change>Šestka na začátku znamená:</change>
<predication>
Podložený bílou skřípinou. 
Bez úhony.
</predication>
<comment>
Jestliže se chceme v mimořádných dobách do něčeho pustit, musíme postupovat s mimořádnou obezřetností. Jako když něco těžkého, co máme položit na zem, opatrně podložíme rákosem, aby se to nerozbilo. Tato opatrnost se může jevit jako přehnaná, ale není vůbec chybou. Všechny mimořádné podniky se mohou zdařit jen při největší opatrnosti v začátcích a základech.
</comment>
</line>
<line no="2">
<change>Devítka druhém místě znamená:</change>
<predication>
Suchý topol vyráží kořenový výhonek.
Starší muž dostane mladou ženu.
Všechno je prospěšné.
</predication>
<comment>
Dřevo stojí na vodě, proto obraz starého topolu, který vyráží kořenový výhonek. To znamená mimořádné znovuoživení procesu růstu. Tato zvláštní situace nastává, jestliže starší muž dostane za ženu mladou dívku, která se k němu hodí. I přes neobvyklost situace se všechno odvíjí dobře.
Z politického hlediska je smysl ten, že v mimořádných dobách je výhodné držet se u nízkých, neboť zde se naskýtá možnost obnovy.
</comment>
</line>
<line no="3">
<change>Devítka třetím místě znamená:</change>
<predication>
Trám hřebenu střechy se prohýbá. 
Nezdar.
</predication>
<comment>
Zde je naznačena osobnost, která chce v dobách Převahy velkého prudce prorazit. Nepřijímá rady druhých, proto také ostatní nejsou ochotni ji podpořit. Tím zatížení narůstá a dochází k prohnutí a zlomení. V nebezpečných dobách svévolný postup urychluje zhroucení.
</comment>
</line>
<line no="4">
<change>Devítka čtvrtém místě znamená:</change>
<predication>
Trám hřebenu střechy je podepřen. Zdar. 
Jsou-li zde postranní myšlenky, je to zahanbující.
</predication>
<comment>
Přátelskými vztahy k níže postaveným se zodpovědnému muži podaří situaci zvládnout. Jestliže by však svých vztahů chtěl zneužít k dosažení osobní moci a prospěchu, místo aby se staral o záchranu celku, bylo by to zahanbující.
</comment>
</line>
<line no="5">
<change>Devítka pátém místě znamená:</change>
<predication>
Suchý topol vyráží květy.
Starší žena dostane muže.
Žádná úhona. Žádná chvála.
</predication>
<comment>
Suchý topol, který nasazuje na květ, tak vyčerpá své síly a jen se přiblíží konci. Starší žena si znovu vezme muže. Ale nedochází k žádné obnově. Všechno zůstane sterilní. Zůstane tedy jen u zvláštnosti, i když jinak všechno probíhá v počestnosti.
Politicky se naznačuje, že pokud se člověk v nejistých dobách vzdá vztahů s dolními vrstvami a drží se jen svých vazeb na horní vrstvy, vzniká stav, který není trvalý.
</comment>
</line>
<line no="6">
<change>Šestka nahoře znamená:</change>
<predication>
Musí jít vodou, 
která mu sahá nad temeno. 
Nezdar. Bez úhony.
</predication>
<comment>
Zde je vyznačena situace, kdy mimořádné dosáhlo vrcholu. Jsme odvážní a chceme svůj úkol zvládnout za všech okolností. Tak se ocitneme v nebezpečí. Valí se přes nás voda. To je neštěstí. Ale vzdát se života kvůli prosazení dobrého a správného neznamená žádnou úhonu. Jsou důležitější věci než život.
</comment>
</line>
</lines>
</hexagram>
<hexagram no="29">
<name>Kchan</name>
<translated>Hlubina, voda</translated>
<comment>
Hexagram sestává z opakování trigramu Kchan a je jedním z osmi dvojitých znamení. Trigram Kchan znamená zřícení dovnitř. Jangová čára se zřítila mezi dvě jinové čáry a je jimi uzavřena jako voda v údolní rozsedlině. Je to prostřední syn. Přijímání do sebe pojalo prostřední čáru Tvoření, a tak vzniká Kchan. Odpovídá mu obraz vody, a sice vody, která přichází shora, na zemi je v pohybu v řekách a vodních proudech a je podmínkou všeho života na zemi. Přeneseme-li trigram Kchan na lidi, představuje srdce, duši, která je uzavřena v těle, světlé, jež je obsaženo v temném, rozum. Protože se trigram opakuje, má jméno znamení doplněk: Opakování nebezpečí. Tím chce hexagram popsat objektivní situaci, na kterou si máme zvyknout, a nikoli subjektivní vnímání. Neboť nebezpečí jako subjektivní vjem znamená buď opovážlivost, nebo záludnost. Proto se nebezpečí také označuje jako strž, tzn. stav, ve kterém se člověk ocitá jako voda ve strži a ze kterého rovněž jako voda vyjde, jestliže si počíná správně.
</comment>
<judgement>
<predication>
Opakovaná hlubina.
Jestliže jsi opravdový, pak máš v srdci úspěch,
a co děláš, provází úspěch.
</predication>
<comment>
Opakováním nebezpečí si na ně zvykneme. Voda poskytuje příklad pro správné chování v takových situacích. Stále teče dál a vyplňuje všechna místa, kterými protéká, ale nic víc. Nehrozí se žádného nebezpečného místa, žádného pádu a nic ji nepřipraví o její podstatnou přirozenost. Za všech okolností si zůstane věrná. Tak opravdovost za obtížných podmínek způsobí, že vnitřně v srdci situací pronikneme. A jakmile jsme se už stali vnitřně pány situace, pak se samo od sebe podaří, že vnější konání provází úspěch. V nebezpečí se jedná o důkladnost, která všechno, co je třeba vykonat, také skutečně vyřídí, abychom setrváváním v nebezpečí nezahynuli.
Při aktivním využití může mít nebezpečí důležitý význam ochranného opatření. Tak má nebe nebezpečnou výši, která je chrání před jakýmkoli pokusem o zásah. Tak má země své hory a vody, které svými
nebezpečími oddělují země. A stejně tak užívají vladaři nebezpečí jako ochranného prostředku, aby se navenek bránili před útoky a uvnitř před nepokoji.
</comment>
</judgement>
<image>
<predication>
Voda nepřetržitě teče a dosahuje cíle: 
obraz opakované Hlubiny.
Tak putuje ušlechtilý člověk v trvalé ctnosti 
a slouží šíření nauky.
</predication>
<comment>
Voda dosahuje svého cíle nepřetržitým tokem. Než teče dál, vyplní každou prohlubeň. Tak si počíná i ušlechtilý člověk. Klade důraz na to, aby se dobro stalo pevnou charakterovou vlastností a nezůstávalo náhodné a ojedinělé. I při poučování druhých všechno záleží na důslednosti. Neboť opakováním se látka stane vlastnictvím učedníka.
</comment>
</image>
<lines>
<line no="1">
<change>Šestka na začátku znamená:</change>
<predication>
Opakování hlubiny.
Padne v hlubině do jámy. 
Nezdar.
</predication>
<comment>
Přivyknutí nebezpečí snadno způsobí, že nebezpečí přejde do vlastní bytosti. Víme, na čem jsme, a zvykneme si na zlo. Tím jsme ztratili správnou cestu a přirozeným důsledkem je nezdar.
</comment>
</line>
<line no="2">
<change>Devítka druhém místě znamená:</change>
<predication>
V hlubině je nebezpečí.
Ať se snaží dosáhnout jen malého.
</predication>
<comment>
V nebezpečí se nesmíme bez dalšího pouze snažit z něj za všech okolností uniknout. Musíme se nejprve spokojit s tím, že nejsme nebezpečím přemoženi. Musíme klidně uvážit okolnosti doby a spokojit se s malým, neboť velkého úspěchu zpočátku nelze dosáhnout. Pramen začne rovněž téct až později a nějaký čas trvá, než si prorazí cestu do širé krajiny.
</comment>
</line>
<line no="3">
<change>Šestka třetím místě znamená:</change>
<predication>
Dopředu, dozadu, hlubina za hlubinou.
V takovém nebezpečí se nejprve zastav, 
jinak upadneš v hlubině do jámy.
Nejednej tak.
</predication>
<comment>
Každý krok vpřed i vzad vede do nebezpečí. Na únik není pomyšlení. Proto se nesmíme nechat svést k jednání, kterým bychom upadli ještě
hlouběji do nebezpečí. Ať je prodlévání v takové situaci jakkoli nepříjemné, musíme se naopak nejprve zastavit, dokud se neukáže východisko.
</comment>
</line>
<line no="4">
<change>Šestka čtvrtém místě znamená:</change>
<predication>
Džbán vína, mísa rýže nádavkem, 
hliněné nádobí
prostě podané oknem.
To vůbec není úhona.
</predication>
<comment>
V dobách nebezpečí ustávají zdlouhavé formy. Hlavní je opravdovost smýšlení. Úředník obvykle před svým dosazením potřebuje určitá doporučení a dary spjaté s nastoupením do úřadu. Zde je všechno co nejvíc zjednodušeno. Dary jsou skromné, není, kdo by poskytl doporučení, představíme se sami, a přitom se za nic z toho nemusíme stydět, jestliže máme upřímný záměr vzájemně si pomoci v nebezpečí.
Ještě jiná myšlenka je nasnadě: Okno je místem, kterým do místnosti vchází světlo. Jestliže chceme v obtížných dobách někomu vyjasnit situaci, musíme začít s tím, co je beztoho jasné a světlé, a odtud prostě pokračovat dál.
Poznámka: Obvyklý překlad „dvě mísy rýže“ je upřesněn na základě čínských komentářů.
</comment>
</line>
<line no="5">
<change>Devítka pátém místě znamená:</change>
<predication>
Hlubina se nepřeplní, 
naplní se jen po okraj.
Bez úhony.
</predication>
<comment>
Nebezpečí vzniká z toho, že chceme příliš vysoko. Voda ve strži se neshromažďuje, ale sahá jen po nejnižší místo okraje a odtéká. Tak je potřeba, abychom v nebezpečí rovněž postoupili jen na linii nejmenšího odporu, pak dosáhneme cíle. Velká díla se v takových dobách nedají vykonat. Stačí, když vyjdeme z nebezpečí.
</comment>
</line>
<line no="6">
<change>Šestka nahoře znamená:</change>
<predication>
Spoután provazy a lany,
uzavřen v žalářních zdech obklopených trním;
tři roky se z toho nesebere.
Nezdar!
</predication>
<comment>
Člověk, který v nejzazším nebezpečí ztratil správnou cestu a je nenapravitelně zapleten do svých hříchů, nemá naději vyjít z nebezpečí. Podobá se zločinci, který sedí spoután za žalářní zdí lemovanou trnitými keři.
</comment>
</line>
</lines>
</hexagram>
<hexagram no="30">
<name>Li</name>
<translated>Lpění, oheň</translated>
<comment>
Rovněž tento hexagram je dvojitým znamením. Trigram Li znamená „lpět na něčem“, „být podmíněný“, „spočívat na něčem“, „jasnost“. Jedna tmavá linie drží na jasné čáře nahoře a dole, obraz prázdného prostoru mezi dvěma silnými čarami, který je zjasňuje. Je to prostřední dcera. Tvoření do sebe pojalo prostřední čáru Přijímání, a tak vzniká Li, jehož obrazem je oheň. Oheň nemá určitý tvar, ale lpí na hořlavých věcech a tím je jasný. Jako přichází voda z nebe, oheň plane vzhůru ze země. Zatímco Kchan znamená duši, která je uzavřena v těle, Li znamená přírodu v jejím zjasnění.
</comment>
<judgement>
<predication>
Lpění. Prospěšná je vytrvalost.
Ta přinese úspěch. 
Péče o krávu nese zdar.
</predication>
<comment>
Temné lpí na světlém a dokončuje tak jeho jasnost. Protože jasný prvek vyzařuje světlo, je třeba vytrvalosti v nitru, aby se beze zbytku nespálil, ale mohl svítit trvale. Vše, co na světě svítí, na něčem závisí, na něčem spočívá, aby mohlo světlo vyzařovat.
Tak slunce a měsíc spočívají na nebi; obilí, tráva a stromy se drží země. Tak dvojitý jas povolaného muže spočívá na tom, co je správné, a je proto schopen utvářet svět. Člověk na světě stojí podmíněný, a nikoli nezávislý. Prospívá tedy tím, že uzná svou podmíněnost a učiní se závislým na harmonických a dobrých silách světových souvislostí. Kráva je symbolem nejzazší poddajnosti. Když člověk tuto poddajnost a dobrovolnou závislost v sobě pěstuje, dosahuje jasnosti bez ostrosti a nalezne své místo na světě.
Poznámka: Je pozoruhodnou shodou, která stojí za povšimnutí, že se zde stejně jako v pársismu v úzké souvislosti objevuje oheň a péče o krávu.
</comment>
</judgement>
<image>
<predication>
Jasnost se rozlévá dvakrát: 
obraz Ohně. 
Tak velký muž pokračuje v tomto jasu, 
šíří osvícení do čtyř světových stran.
</predication>
<comment>
Každá z obou jednotlivých částí znamení představuje slunce v jeho pouti během dne. Znázorněna je tedy opakovaná sluneční aktivita. Tím se naznačuje působení světla v čase. Velký muž pokračuje v díle přírody v lidském světě. Jasem své bytosti způsobuje, že se světlo šíří stále dál a stále více niterně prostupuje povahu lidí.
</comment>
</image>
<lines>
<line no="1">
<change>Devítka na začátku znamená:</change>
<predication>
Stopy běží křížem krážem.
Bere-li to vážně, je bez úhony.
</predication>
<comment>
Je časně zrána. Práce začíná. Ve spánku byla duše od vnějšího světa odloučená, ale teď vztahy k vnějšímu světu zase začínají. Otisky vjemů běží křížem krážem. Panuje chvatná činorodost. Důležité přitom je uchovat si vnitřní koncentraci, nenechat se strhnout shonem života. Jestliže jsme opravdově usebraní, dosáhneme jasnosti nezbytné k tomu, abychom se vypořádali s četnými dojmy, které se na nás valí. Právě na začátku je takové soustředěné usebrání obzvlášť nutné; neboť začátek obsahuje zárodky všeho dalšího.
</comment>
</line>
<line no="2">
<change>Šestka druhém místě znamená:</change>
<predication>
Žlutá záře. Vznešený zdar.
</predication>
<comment>
Den dospěl do svého poledne. Slunce září žlutým svitem. Žlutá je barva středu a míry. Žlutá záře je proto obrazem dokonalé kultury a umění, jejichž nejvyšší harmonie spočívá v míře.
</comment>
</line>
<line no="3">
<change>Devítka třetím místě znamená:</change>
<predication>
Při svitu zapadajícího slunce 
lidé buď tlučou do hrnce a zpívají, 
nebo hlasitě vzlykají nad blížícím se stařectvím.
Nezdar.
</predication>
<comment>
Zde se mluví o konci dne. Svit zapadajícího slunce připomíná podmíněnost a pomíjivost veškerého života. V této vnější nesvobodě se lidé většinou stávají nesvobodnými i vnitřně. Pomíjivost je pro ně bud podnětem k o to nevázanějšímu veselí, aby si užili života, dokud je tady, nebo se nechají strhnout smutkem a kazí si drahocenný čas nářkem nad blížícím se stářím. Obojí je zlé. Pro ušlechtilého člověka neznamená dřívější nebo pozdější smrt rozdíl. Pečuje o svou osobu a vyčkává, co přijde, a upevňuje tak svůj osud.
</comment>
</line>
<line no="4">
<change>Devítka čtvrtém místě znamená:</change>
<predication>
Jeho příchod je náhlý; 
vzplane, odumře, bude vyhozen.
</predication>
<comment>
Jas rozumu se k životu chová stejně jako oheň ke dřevu. Oheň lpí na dřevě, ale také je stravuje. Jas rozumu má kořeny v životě, ale také může život stravovat. Jde tady o to, jak se zaměstná. Zde je vykreslen obraz meteoritu nebo vzplanuvší slámy. Rozčilený, neklidný charakter se ocitne prudce na vzestupu. Ale chybí trvalejší účinky. Za těchto okolností je zlé rychle se vydat a strávit se jako meteorit.
</comment>
</line>
<line no="5">
<change>Šestka pátém místě znamená:</change>
<predication>
Pláč s proudy slz, vzlykáním a nářky. 
Zdar!
</predication>
<comment>
Zde je životní vrchol. Bez varování by se člověk v tomto postavení strávil jako plamen. Jestliže se místo toho vzdá strachu i naděje, nahlédne nicotnost všeho a pláče a vzlyká, znepokojený, jak uchovat svou jasnost, vzejde z tohoto smutku zdar. Jedná se zde o skutečné obrácení, nikoli jen o přechodnou náladu jako v případě devítky na třetím místě.
</comment>
</line>
<line no="6">
<change>Devítka nahoře znamená:</change>
<predication>
Král jej upotřebí, aby vytáhl do pole a trestal.
Nejlepší pak je usmrtit pohlaváry 
a následovníky zajmout. 
Bez úhony.
</predication>
<comment>
Účelem trestání je vytvoření kázně, nikoli zaslepené nastolení hrůzy. Zlo je třeba ošetřit u kořene. V životě státu je třeba odstranit strůjce spiknutí, ale jejich společníky šetřit. Při tříbení vlastní osobnosti je potřeba vymýtit špatné návyky, ale neškodné zvyklosti trpět. Neboť příliš přísná askeze nevede stejně jako všechny příliš tvrdé trestní soudy k žádnému prospěchu.
</comment>
</line>
</lines>
</hexagram>
<hexagram no="31">
<name>Sien</name>
<translated>Působení (Namlouvání)</translated>
<comment>
Jméno hexagramu znamená „všeobecný“, „povšechný“ a v přeneseném smyslu „ovlivňovat“, „podněcovat“. Horní trigram je Tuej, Radost, dolní Ken, Stání. Nehybný dolní trigram podněcuje vytrvalým, trpělivým působením slabý horní trigram, který těmto podnětům vychází radostně a s veselím vstříc. Ken, dolní trigram, je nejmladší syn, zatímco horní trigram, Tuej, představuje nejmladší dceru. Tak je znázorněna obecná vzájemná přitažlivost pohlaví. Přitom se musí mužský prvek chopit iniciativy a při namlouvání sestoupit pod ženský prvek.
První část knihy začíná znameními nebes a země jako základy všeho, co existuje, a zde se podobně setkáváme se znameními námluv a manželství jako základy veškerých sociálních vztahů.
</comment>
<judgement>
<predication>
Působení. Úspěch.
Prospěšná je vytrvalost.
Vzít si děvče přinese zdar.
</predication>
<comment>
Slabé je nahoře, silné dole. Jejich síly se tedy přitahují a výsledkem je spojení. To tvoří úspěch. Neboť veškerý úspěch záleží na působení vzájemné přitažlivosti. Klidné stání v hloubi duše vedle vnější radosti způsobí, že radost nepřekročí míru, ale zůstane v mezích toho, co je správné. To je smysl připojeného varování: Prospěšná je vytrvalost; neboť tím se odlišuje namlouvání, při kterém se silný muž staví pod slabou dívku a bere na ni ohled, od svádění. Tato přitažlivost vnitřně spřízněných je všeobecným přírodním zákonem. Nebe a země se vzájemně přitahují, a tak vznikají všechny bytosti. Mudrc působí přitažlivostí na srdce lidí, a tak přichází na zemi mír. Podle přitažlivostí, kterými cokoli působí, lze poznat povahu všech bytostí na zemi i na nebi.
</comment>
</judgement>
<image>
<predication>
Na hoře je jezero: 
obraz Působení.
Tak je ušlechtilý člověk ochotný přijímat, 
a proto k němu lidé přicházejí.
</predication>
<comment>
Hora, na které je nahoře jezero, získává podnět z jeho vlhkosti. Tato výhoda jí připadá proto, že její vrchol neční do výše, ale je zahloubený. Obraz poskytuje radu, že máme v nitru být svobodní a držet se nízko, abychom zůstali přístupní dobrým radám. Kdo chce všechno vědět lépe, tomu lidé brzy žádnou radu nedají.
</comment>
</image>
<lines>
<line no="1">
<change>Šestka na začátku znamená:</change>
<predication>
Působení se projevuje v palcích u nohou.
</predication>
<comment>
Než je pohyb skutečně proveden, projeví se nejprve v palcích u nohou. Myšlenka působení je už tady. Ale nejprve ještě pro druhé nevychází najevo. Dokud záměr nemá žádné viditelné účinky, je pro vnější svět bez významu, nevede ani k dobrému, ani ke zlému.
</comment>
</line>
<line no="2">
<change>Šestka druhém místě znamená:</change>
<predication>
Působení se projevuje v lýtkách.
Nezdar!
Prodlévání přinese zdar.
</predication>
<comment>
Lýtko následuje v pohybu nohu. Samo se nemůže ani vydat dopředu, ani se zastavit. Je to pohyb, který je nesamostatný, a protože není sám svým pánem, je neblahý. Měli bychom klidně počkat, až budeme k jednání podníceni skutečným působením. Pak nás minou škody.
</comment>
</line>
<line no="3">
<change>Devítka třetím místě znamená:</change>
<predication>
Působení se projevuje ve stehnech.
Řídí se tím, co ho následuje.
Pokračovat je zahanbující.
</predication>
<comment>
Každá nálada srdce podněcuje k pohybu. Po čem srdce touží, za tím bez rozmyšlení běží stehna; drží se srdce, které následují. Ale přenesen na lidské poměry takový způsob jednání, kdy se pod vlivem rozmaru okamžitě dáme do pohybu, není správný. Jestliže při něm setrváme, vede k zahanbení. Vyvstává zde trojí myšlenka: Nesmíme bez dalšího běžet za všemi lidmi, na které bychom chtěli působit, ale musíme se podle okolností umět držet zpátky. Stejně tak málo smíme bezodkladně následovat všechny nálady těch, v jejichž službách stojíme. A konečně ani vůči rozmarům vlastního srdce bychom neměli opomíjet možnost je mírnit, v níž spočívá lidská svoboda.
</comment>
</line>
<line no="4">
<change>Devítka čtvrtém místě znamená:</change>
<predication>
Vytrvalost nese zdar. 
Lítost pomíjí.
Když člověk v rozrušení myslí na to a na ono,
pak následují jen ti přátelé, 
na které zaměří vědomé myšlenky.
</predication>
<comment>
Zde je dosaženo místa srdce. Podnět, který vychází odtud, je nejdůležitější. Zvláště je třeba dbát na to, aby vliv byl ustavičný a dobrý, pak už není třeba ničeho litovat i přes nebezpečí, které plyne z velké pohyblivosti lidského srdce. Jestliže působí vlastní klidná síla osobní přirozenosti, pak jsou účinky normální. Všichni lidé, kteří jsou vnímaví vůči působení takového ducha, jsou potom ovlivněni. Vliv na druhé by se neměl projevovat jako vědomé a chtěné opracovávání druhých. Neboť takovou vědomou agitací se člověk rozruší a bude podrýván věčným nepokojem. Kromě toho by se pak účinky omezily na lidi, na které by své myšlenky vědomě zaměřil.
</comment>
</line>
<line no="5">
<change>Devítka pátém místě znamená:</change>
<predication>
Působení se projevuje v šíji.
Bez lítosti.
</predication>
<comment>
Šíje je nejnepohyblivější částí těla. Jestliže se působení projevuje zde, pak zůstává vůle přece pevná a působení nevede ke zmatení. Proto zde lítost vůbec nepřipadá v úvahu. To, co se odvíjí v těchto hlubinách bytosti, v nevědomí, nelze vědomě ani vyvolat, ani zamezit. Ovšem při vlastní neovlivnitelnosti není rovněž možné působení na vnější svět.
</comment>
</line>
<line no="6">
<change>Šestka nahoře znamená:</change>
<predication>
Působení se projevuje v čelistech, lících a jazyku.
</predication>
<comment>
Tím nejvíce vnějškovým způsobem, jakým člověk může chtít na druhé získat vliv, je pouhé žvanění, aniž by slovům odpovídalo něco skutečného. Pobízení jen pohyby mluvidel zůstává nezbytně bezvýznamné. Proto se nepoznamenává nic o štěstí nebo neštěstí.
</comment>
</line>
</lines>
</hexagram>
<hexagram no="32">
<name>Cheng</name>
<translated>Trvání</translated>
<comment>
Silný trigram Čen je nahoře, slabý trigram Sun je dole. Znamení je protějškem předchozího: tam Působení, zde sjednocení jako Trvalý stav. Obrazy jsou hrom a vítr, které rovněž představují trvale spjaté jevy. Dolní trigram ukazuje na mírnost v nitru, horní na pohyb venku.
Přeneseme-li tento obraz na společenské poměry, máme zde zřízení manželství coby trvalého spojení obou pohlaví. Zatímco při namlouvání se postaví mladý muž pod dívku, v manželství, které je zde zastoupeno dvojicí tvořenou nejstarším synem a nejstarší dcerou, je muž tím, kdo obstarává pohyb a vedení směrem ven, a žena v nitru je mírná a poslušná.
</comment>
<judgement>
<predication>
Úspěch. Bez úhony.
Prospěšná je vytrvalost.
Je prospěšné vědět, kam jít.
</predication>
<comment>
Trvání je stav, jehož pohyb se překážkami nevyčerpává. Není to stav klidu; neboť pouhé zastavení znamená cestu zpátky. Trvání je mnohem spíše v sobě uzavřený, a proto stále se obnovující, podle pevných zákonů plynoucí pohyb organizovaného, v sobě pevně uzavřeného celku, při kterém po každém konci následuje nový začátek. Konce je dosaženo pohybem dovnitř, vdechem, systolou, koncentrací. Tento pohyb přechází v nový začátek a v něm je namířen směrem ven, ve výdech, diastolu, expanzi.
Tak mají nebeská tělesa své dráhy na nebi, a mohou proto trvale svítit. Roční období mají pevný zákon střídání a přerodu, a proto mohou trvale působit.
Povolaný má zase trvalý smysl ve své cestě, a svět tak dospívá k hotovému tvaru. Z toho, v čem mají věci své Trvání, lze poznat povahu všech bytostí na zemi i na nebi.
</comment>
</judgement>
<image>
<predication>
Hrom a vítr: 
obraz Trvání.
Tak ušlechtilý člověk stojí pevně a nemění svůj směr.
</predication>
<comment>
Hrom burácí a vítr vane. Obojí je něčím velice pohyblivým a jejich obraz se zdá opakem Trvání. Ale jejich vznikání i odeznívání se odvíjejí podle trvalých zákonů. Tak samostatnost ušlechtilého člověka rovněž nespočívá v tom, že by byl strnulý a nepohyblivý. Vždy jde s dobou a proměňuje se s ní. Tím trvalým je pevný směr, vnitřní zákon bytosti, který určuje všechno její konání.
</comment>
</image>
<lines>
<line no="1">
<change>Šestka na začátku znamená:</change>
<predication>
Chtít trvání příliš rychle přináší stále nezdar.
Nic, co by bylo ku prospěchu.
</predication>
<comment>
Něco trvalého lze vytvořit jen postupně dlouhou prací a pečlivým uvažováním. „Co se má utáhnout, musel předtím někdo roztáhnout“, říká Lao-c’ v tomto smyslu. Kdo požaduje hned najednou příliš mnoho, ukvapuje se. A protože chce příliš, nepodaří se mu nakonec vůbec nic.
</comment>
</line>
<line no="2">
<change>Devítka druhém místě znamená:</change>
<predication>
Lítost mizí.
</predication>
<comment>
Situace je mimořádná. Síla charakteru je pevnější než materiální moc, která je po ruce. Tu by se snad člověk mohl hrozit, že se nechá strhnout k něčemu, co přesahuje jeho síly. Avšak protože je to doba Trvání, podaří se vnitřní sílu zvládnout, takže každému příliš bude zabráněno, a důvod k lítosti tak zmizí.
</comment>
</line>
<line no="3">
<change>Devítka třetím místě znamená:</change>
<predication>
Kdo svému charakteru nedá trvání, 
tomu tane ostuda.
Trvalé zahanbení.
</predication>
<comment>
Je-li člověk ve svém chování smýkán náladami, které v něm obavami a nadějemi vzbuzuje vnější svět, ztrácí vnitřní důslednost charakteru. Taková trvalá vnitřní nedůslednost vede k trapným prožitkům. Tato zahanbení přicházejí často ze strany, na kterou člověk nemyslel. Nejde přitom ani tak o působení vnějšího světa jako o zákonité souvislosti, které jsou vyvolávány vlastní povahou.
</comment>
</line>
<line no="4">
<change>Devítka čtvrtém místě znamená:</change>
<predication>
V polích není zvěř.
</predication>
<comment>
Jestliže se chce člověk na lovu dostat k výstřelu, musí správně začít. Pokud trvale číhá na zvěř na místě, kde žádná není, může čekat, jak chce dlouho, a nic nenajde. Trvání při hledání nestačí. Co nehledáme správným způsobem, to nenajdeme.
</comment>
</line>
<line no="5">
<change>Šestka pátém místě znamená:</change>
<predication>
Dát svému charakteru trvání stálostí, 
to je pro ženu blahodárné, pro muže neblahé.
</predication>
<comment>
Žena má celý svůj život následovat jednoho muže, muž se však má držet toho, co je podle situace jeho povinnost. Kdyby se chtěl trvale řídit podle ženy, znamenalo by to pro něj chybu.
V souladu s tím je pro ženu konzervativní lpění na tradici dobré. Naproti tomu muž musí zůstat pohyblivý a přizpůsobivý a smí se nechat směrovat jen tím, co od něj podle situace vyžaduje povinnost.
</comment>
</line>
<line no="6">
<change>Šestka nahoře znamená:</change>
<predication>
Nepřetržitá zaměstnanost jako trvalý stav přinese nezdar.
</predication>
<comment>
Jsou lidé, kteří jsou stále v chvatném pohybu, aniž by vnitřně dosáhli klidu. Ustavičná činnost nebrání jen veškeré důkladnosti, ale stává se přímým nebezpečím, jestliže vládne na rozhodujícím místě.
</comment>
</line>
</lines>
</hexagram>
<hexagram no="33">
<name>Tun</name>
<translated>Ústup</translated>
<comment>
Síla stinného prvku je na vzestupu. Světlý prvek se před ním stahuje do bezpečí, takže temný mu nemůže uškodit. Při Ústupu nejde o lidskou svévoli, ale o zákony přírodního dění. Proto je v tomto případě Ústup správným způsobem jednání, který nestravuje sílu
jako znamení měsíce je hexagram přiřazen šestému měsíci (červenec -- srpen), kdy zimní síly už zase začínají ohlašovat svůj vliv.
</comment>
<judgement>
<predication>
Ústup. Úspěch.
V malém je prospěšná vytrvalost.
</predication>
<comment>
Poměry jsou takové, že nepřátelské síly zvýhodněné dobou jsou na postupu. V takovém případě je ústup tím správným opatřením a právě ústupem dosáhneme úspěchu. Kladný výsledek tkví v tom, že jsme schopni ústup správně provést. Ústup si nesmíme zaměňovat s útěkem, který nemyslí na nic jiného než na záchranu za všech okolností. Ústup je znamením síly. Nesmíme propást správný okamžik, dokud jsme plně v držení síly a postavení. Tehdy si správně vyložíme znamení doby a připravujeme dočasný ústup, místo abychom se pustili do zoufalého boje na život a na smrt. Nevyklidíme tedy protivníkovi pole jen tak, ale ztížíme mu postup tím, že ještě v jednotlivostech projevujeme vytrvalost. Tak již ústupem připravujeme zvrat situace. Zákony aktivního ústupu není snadné chápat. V takové době je skryt důležitý smysl.
</comment>
</judgement>
<image>
<predication>
Pod nebem je hora: 
obraz Ústupu.
Tak ušlechtilý člověk zadržuje sprostého, 
nikoli hněvivě, ale uměřeně.
</predication>
<comment>
Hora se zvedá pod nebem, ale je v její přirozenosti, že se nakonec zastaví. Naproti tomu nebe se před ní stahuje vzhůru a do dáli, takže zůstane nedosažitelné. To je obraz zachycující způsob, jakým se ušlechtilý člověk obecně chová k nízkým lidem. Ve svém smýšlení se před nimi stáhne. Nechová vůči nim nenávist, neboř nenávist je druhem vnitřní účasti, kterou se člověk s nenáviděným předmětem spojuje. Ušlechtilý člověk ukazuje sílu (nebe) tím, že sprostého svou uměřeností přivede k zastavení (hora).
</comment>
</image>
<lines>
<line no="1">
<change>Šestka na začátku znamená:</change>
<predication>
Při ústupu na chvostu: to je nebezpečné. 
Nesmí chtít nic podniknout.
</predication>
<comment>
Znamení zpodobňuje něco ustupujícího. První čára tedy představuje chvost a nejvyšší čára hlavu. Při ústupu je výhodné být vepředu. Vzadu je člověk naopak v bezprostředním dotyku s dorážejícími nepřáteli. To je nebezpečné. Za takových hrozivých okolností není záhodno, aby něco podnikal. Klidným stáním unikne hrozícímu nebezpečí nejsnáze.
</comment>
</line>
<line no="2">
<change>Šestka druhém místě znamená:</change>
<predication>
Pevně jej drží žlutou volskou kůží.
Nikdo jej nedokáže odtrhnout.
</predication>
<comment>
Žlutá je barvou středu. Ukazuje na to, co je správné a co vyžaduje povinnost. Volská kůže je pevná a nedá se roztrhnout.
Zatímco ušlechtilí lidé se stahují a malí se tlačí na jejich místo, zde je popsán jeden z malých lidí, který se těch ušlechtilých drží tak pevně a houževnatě, že se ho nemohou zbavit. A protože chce to správné a jeho vůle je silná, svého cíle také dosáhne. Tato linie tak potvrzuje slova výroku: „V malém (zde tolik jako: pro malého člověka) je prospěšná vytrvalost.“
</comment>
</line>
<line no="3">
<change>Devítka třetím místě znamená:</change>
<predication>
Zadržený ústup je trýznivý a velmi nebezpečný.
Mít lidi za sluhy a děvečky nese zdar.
</predication>
<comment>
Když přijde čas stáhnout se a nám je v tom zabráněno, pak je to nepříjemné a nebezpečné zároveň, protože jsme byli zbaveni svobody v konání. V takovém případě je jediným východiskem, že lidi, kteří nás nechtěli nechat jít, vezmeme do svých služeb, abychom si alespoň uchovali iniciativu a neupadli bezmocně pod jejich vládu. Ale i když je to východisko, utěšenou se situace nestane. Vždyť co se dá s takovými služebníky dokázat?
</comment>
</line>
<line no="4">
<change>Devítka čtvrtém místě znamená:</change>
<predication>
Dobrovolný ústup přinese ušlechtilému člověku zdar, 
sprostému úpadek.
</predication>
<comment>
Při ústupu jde vyššímu člověku o to, aby se ve vší vlídnosti a rád rozloučil. Ústup pak pro něj je i vnitřně snadný, protože tak svému přesvědčení nemusí činit žádné násilí. Kdo tím trpí, to je jen sprostý člověk, od kterého se ušlechtilý vzdaluje a který bez jeho vedení musí chátrat.
</comment>
</line>
<line no="5">
<change>Devítka pátém místě znamená:</change>
<predication>
Vlídný ústup. Vytrvalost nese zdar.
</predication>
<comment>
Je věcí ušlechtilého člověka, aby včas rozpoznal, kdy je čas ustoupit. Jestliže k ústupu zvolí správnou dobu, pak může ustoupit za zcela přátelských okolností, aniž by byla nutná nepříjemná střetnutí. Ale přes všechnu zdvořilost vnější formy je nutná bezpodmínečná pevnost rozhodnutí, aby se nedal zmást jinými úvahami.
</comment>
</line>
<line no="6">
<change>Devítka nahoře znamená:</change>
<predication>
Radostný ústup. Vše je ku prospěchu.
</predication>
<comment>
Situace je jednoznačná. Vnitřní odpoutání je jasně danou věcí. Na základě toho je člověk svobodný a může jít. Tam, kde svou cestu vidí před sebou tak jasně a určitě, se rodí radostné rozpoložení, které volí to správné bez jakékoli pochybnosti. Taková jasná cesta vede ustavičně k dobrému.
</comment>
</line>
</lines>
</hexagram>
<hexagram no="34">
<name>Ta-čuang</name>
<translated>Moc velkého</translated>
<comment>
Velké, tzn. světlé, silné linie jsou mocné. Do hexagramu vešly zespodu čtyři jasné linie a chystají se stoupat výš. Horní trigram je Čen, Podnět, dolní trigram Čchien, Tvoření. Tvoření je silné, Podnět vyvolává pohyb. Sjednocení pohybu a síly má význam Moci velkého. Znamení je přiřazeno druhému měsíci (březen - duben).
</comment>
<judgement>
<predication>
Moc velkého. Prospěšná je vytrvalost.
</predication>
<comment>
Znamení ukazuje na dobu, kdy vnitřní hodnota silně stoupá a dostává se k moci. Ale síla už překročila střed. Proto je nasnadě nebezpečí, že se spolehneme na svou moc, aniž bychom se pokaždé ptali, co je správné, a že budeme myslet jen na pohyb, aniž bychom čekali na správnou dobu. Proto je připojena věta, že prospěšná je vytrvalost. Neboř skutečně velká moc je ta, která se nezvrhává v násilí, ale zůstává vnitřně spjata se zásadami práva a spravedlnosti. Jestliže chápeme, že velikost a spravedlivost musí být neodlučitelně spojeny, pak rozumíme pravému smyslu všeho světového dění na nebi i na zemi.
</comment>
</judgement>
<image>
<predication>
Nahoře na nebi je hrom: 
obraz Moci velkého.
Tak ušlechtilý člověk nevstupuje na cesty, 
které neodpovídají řádu.
</predication>
<comment>
Hrom, elektrická síla, stoupá časně zjara vzhůru. Tento pohyb je v souladu se směrem pohybu nebes. Tím, co způsobuje velkou moc, je tedy
pohyb ve shodě s nebem. Pravá velikost však spočívá v tom, že je v souladu s tím, co je správné. Proto se ušlechtilý člověk v dobách velké moci chrání konat něco, co není v souladu s řádem.
</comment>
</image>
<lines>
<line no="1">
<change>Devítka na začátku znamená:</change>
<predication>
Moc v prstech u nohou.
Pokračovat přinese nezdar.
To je dozajista pravda.
</predication>
<comment>
Prsty u nohou jsou úplně dole a jsou připraveny postupovat vpřed. Veliká moc na nízkém místě má sklon vynucovat si pokrok násilně. Postupovat takovým způsobem by však jistě vedlo k nezdaru. Proto je jako rada připojeno varování.
</comment>
</line>
<line no="2">
<change>Devítka druhém místě znamená:</change>
<predication>
Vytrvalost přinese zdar.
</predication>
<comment>
Předpokládá se zde situace, kdy se brány úspěchu začínají otevírat. Odpor se začíná ztrácet. Postupujeme mocně vpřed. To je moment, kdy se snadno dostává ke slovu pýcha, kterou nelze zkrotit. Proto orákulum říká, že vytrvalost - totiž ve vnitřní rovnováze, bez přehnaného uplatňování moci - přinese zdar.
</comment>
</line>
<line no="3">
<change>Devítka třetím místě znamená:</change>
<predication>
Sprostý člověk působí mocí, 
ušlechtilý tak nepůsobí.
Pokračovat je nebezpečné.
Kozel vráží do křoví a zaplétá své rohy.
</predication>
<comment>
Spoléhání se na moc vede k zapletení, jako zaplete své rohy kozel, který vrazí do křoví. Zatímco sprostý, když získá moc, v ní začne tonout, ušlechtilý člověk tak nekoná. Je si vědom nebezpečí, které se pojí s pokračováním za všech okolností, a pouhého rozvíjení moci se proto včas vzdá.
</comment>
</line>
<line no="4">
<change>Devítka čtvrtém místě znamená:</change>
<predication>
Vytrvalost nese zdar.
Lítost se ztrácí.
Křoví se otevírá, nedochází k zapletení.
Moc spočívá na ose velkého vozu.
</predication>
<comment>
Jestliže vytrvale a klidně pracujeme na odstranění překážek, pak se nakonec dostaví zdar.
Překážky uhýbají a mizí důvod k lítosti, který se zakládá na přehnaném používání moci.
Moc se neukazuje vnějškově, ale působí, což nese těžká břemena dopředu jako velký vůz, jehož síla spočívá v jeho ose. Čím méně člověk uplatňuje moc navenek, tím silněji jeho moc působí.
</comment>
</line>
<line no="5">
<change>Šestka pátém místě znamená:</change>
<predication>
S lehkostí ztratí kozla.
Bez lítosti.
</predication>
<comment>
Kozel se vyznačuje vnější tvrdostí při vnitřní slabosti. Teď tedy nastala situace, kdy je všechno snadné, není zde už žádný odpor. Tehdy můžeme bojovnou kozlí bytost odložit a nebudeme toho litovat.
</comment>
</line>
<line no="6">
<change>Šestka nahoře znamená:</change>
<predication>
Kozel vráží do křoví, 
nemůže zpátky, nemůže vpřed, 
nic není ku prospěchu.
Jestliže zpozoruje obtíž, přinese to zdar.
</predication>
<comment>
Jestliže se opovážíme příliš daleko, ocitneme se v mrtvém bodě, kde nemůžeme ani dopředu, ani zpátky, a vše jen slouží k tomu, aby se věc ještě více zamotala. S takovou svéhlavostí se dostaneme do nepřekonatelných obtíží. Pokud situaci pochopíme a upustíme od pokračování, a místo toho se upokojíme, pak časem zase všechno půjde dobře.
</comment>
</line>
</lines>
</hexagram>
<hexagram no="35">
<name>Ťin</name>
<translated>Pokrok</translated>
<comment>
Znamení představuje slunce, které stoupá nad zemi; proto je obrazem rychlého, snadného pokroku, který se zároveň vyznačuje rostoucím rozpínáním i jasností.
</comment>
<judgement>
<predication>
Pokrok:
Silný kníže je uctěn darováním velkého množství koní.
Během jednoho dne je třikrát přijat.
</predication>
<comment>
Jako příklad se líčí doba, kdy mocný lenní kníže shromáždí ostatní knížata v poslušnosti a míru kolem velkokrále, a ten jej pak bohatě obdaruje a přijme do své nejtěsnější blízkosti.
V tom tkví dvojí myšlenka. Vlastní působení směrem k pokroku vychází od muže v závislém postavení, na kterého ostatní pohlížejí jako na sobě rovného, a proto jej ochotně následují. Tento vůdce má dostatek vnitřního jasu, aby nezneužil velkého vlivu, který má, ale působil jím ve prospěch svého pána. Pán je zase prost veškeré žárlivosti, bohatě velkého muže obdaruje a trvale ho přijímá do své blízkosti. Osvícený vladař a poslušný služebník, to jsou podmínky velkého pokroku.
</comment>
</judgement>
<image>
<predication>
Slunce stoupá nad zemi: 
obraz Pokroku.
Tak ušlechtilý člověk zjasňuje i své zřejmé vlohy.
</predication>
<comment>
Světlo slunce, které stoupá nad zemi, je od přírody jasné, ale čím výše slunce vystoupí, tím více vyjde ven z kalných mlh a zazáří ve své původní čistotě v o to větším prostoru. Tak je i pravá přirozenost člověka původně dobrá, ale je zkalena souvislostí s pozemským prvkem, a proto potřebuje očistu, aby mohla zářit v jasu, který jí původně přísluší.
</comment>
</image>
<lines>
<line no="1">
<change>Šestka na začátku znamená:</change>
<predication>
Na postupu, ale vykázán nazpět.
Vytrvalost přinese zdar.
Když nedojde důvěry, ať zůstane klidný.
Bez chyby.
</predication>
<comment>
V době, kdy všechno nutí k pokroku, se ocitáme v nejistotě, zda při pokroku nenarazíme na odmítnutí. Tehdy je na místě prostě pokračovat v tom, co je správné: to nakonec přinese zdar. Může se stát, že se nám zvenčí nedostane žádné důvěry. V takovém případě neusilujme o důvěru za všech okolností; musíme zůstat klidní a radostní a nesmíme se nechat vyprovokovat k hněvu. Tak zůstaneme bez chyby.
</comment>
</line>
<line no="2">
<change>Šestka druhém místě znamená:</change>
<predication>
Na postupu, ale ve smutku.
Vytrvalost nese zdar.
Pak se mu dostane velkého štěstí od pramáti.
</predication>
<comment>
Pokrok je zadržen, něco nám brání navázat spojení s člověkem na vůdčím místě, ke kterému máme vztah. To přináší smutek. V takovém případě je třeba zůstat vytrvalý, pak od oné osobnosti zakusíme velké štěstí v podobě mateřské laskavosti. Štěstí přijde a je dobře zasloužené, protože vzájemná náklonnost se nezakládá na egoistických a stranických zájmech, ale na pevných a správných zásadách.
</comment>
</line>
<line no="3">
<change>Šestka třetím místě znamená:</change>
<predication>
Všichni souhlasí. Lítost mizí.
</predication>
<comment>
Snažíme se postoupit, a sice společně s ostatními, jejichž souhlas nás vyzvedává. Díky tomu se ztrácí důvod k lítosti, který by se dal najít ve skutečnosti, že nejsme natolik samostatní, abychom se sami prosadili vůči jakémukoli nepřátelskému osudu.
</comment>
</line>
<line no="4">
<change>Devítka čtvrtém místě znamená:</change>
<predication>
Pokrok jako křeček.
Vytrvalost přinese nebezpečí.
</predication>
<comment>
Jestliže v dobách pokroku stanou silní lidé na nesprávném místě, je pro ně snadné si hodně nahrabat. Ale takové počínání se štítí světla. A protože doby pokroku jsou vždy i dobami, kdy slunce vynáší na světlo všechno, co se světla bojí, vytrvalost v takovém konání s sebou nezbytně nese nebezpečí.
</comment>
</line>
<line no="5">
<change>Šestka pátém místě znamená:</change>
<predication>
Lítost mizí.
Zisk a ztrátu si neber k srdci.
Podniky nesou zdar.
Vše je ku prospěchu.
</predication>
<comment>
Zde je vykreslena situace, kdy se nacházíme v době pokroku na rozhodujícím místě a jsme laskaví a zdrženliví. Mohli bychom si vyčítat, že dostatečně energicky nevyužíváme přízně doby a neopatřili jsme si všemožné výhody. Avšak tato lítost pomine. Nesmíme si brát ztrátu a zisk k srdci. To jsou podřadné záležitosti. Důležitější je, abychom si svým postupem zabezpečili možnosti úspěšného a blahodárného působení.
</comment>
</line>
<line no="6">
<change>Devítka nahoře znamená:</change>
<predication>
Postupovat vpřed s rohy se smí pouze kvůli potrestání vlastního území.
Vědomí nebezpečí nese zdar.
Bez úhony.
Vytrvalost přinese zahanbení.
</predication>
<comment>
V časech, o které se zde jedná, můžeme postupovat vpřed s rohy, tzn. počínat si útočně, jen vůči chybám vlastních lidí. Přitom si musíme zůstat vědomi toho, že takový útočný postup je vždy spojen s nebezpečím. Tím se vyhneme chybám, které jinak hrozí, a to, co jsme zamýšleli, se zdaří. Naproti tomu vytrvalé pokračování v tomto příliš energickém postoji, zejména vůči nezúčastněným, přinese zahanbení.
</comment>
</line>
</lines>
</hexagram>
<hexagram no="36">
<name>Ming-i</name>
<translated>Zatemnění světla</translated>
<comment>
Slunce se zanořilo do země, proto potemnělo. Jméno hexagramu vlastně znamená poranění světla, proto jednotlivé čáry také mnohdy mluví o poraněních. Situace je opačná než ta, kterou popisoval předchozí hexagram. Tam byl v čele moudrý muž, který má zdatné pomocníky, se kterými společně postupuje vpřed; zde je na rozhodujícím místě temný muž, který zdatným a moudrým škodí.
</comment>
<judgement>
<predication>
Zatemnění světla.
Je prospěšné být v nouzi vytrvalý.
</predication>
<comment>
Ani za nepříznivých poměrů se nesmíme nechat strhnout, bezbranně se sklonit ve svém vnitřním volním postoji. To je možné, jestliže jsme vnitřně jasní a navenek ústupní a poddajní. Takovým postojem lze překonat i největší nouzi. Podle okolností musíme své světlo skrýt, abychom i navzdory těžkostem ve svém bezprostředním okolí dokázali vytrvat ve své vůli. Vytrvalost musí žít v nejvnitřnějším vědomí a nesmí vystupovat navenek. Jen tak lze za obtížných okolností svou vůli uhájit.
</comment>
</judgement>
<image>
<predication>
Světlo se ponořilo do země: 
obraz Zatemnění světla.
Tak žije ušlechtilý člověk se zástupem: 
zakrývá svůj svit, a přece zůstane jasný.
</predication>
<comment>
V dobách temna je třeba být opatrný a zdrženlivý. Není dobré si bezohledným vystupováním neužitečně přivodit ohromné nepřátelství.
V takových dobách se sice nemáme podílet na zvyklostech lidí, ale nemáme je ani kriticky vynášet na světlo. Ve styku s lidmi v takových dobách nemusíme vždy chtít všechno vědět. Musíme na sobě mnohé nechat spočinout, aniž bychom se proto nechali oklamat.
</comment>
</image>
<lines>
<line no="1">
<change>Devítka na začátku znamená:</change>
<predication>
Zatemnění světla v letu.
Svěsí křídla.
Ušlechtilý člověk na své pouti tři dny nejí. 
Ale ví, kam jde.
Hostinský se o něm nezdrží řečí.
</predication>
<comment>
Velkolepým rozhodnutím se chceme vznést nad všechny překážky. Tu však narazíme na nepřátelský osud. Ustoupíme a vyhneme se. Doba je těžká. Ustavičně musíme bez trvalého útočiště chvátat dál. Když nehodláme dělat vnitřní kompromisy, ale chceme zůstat věrni svým zásadám, ocitneme se v nouzi. Ale máme svůj pevný cíl, o který usilujeme, i když lidé, u kterých bydlíme, nám nerozumí a spílají nám.
</comment>
</line>
<line no="2">
<change>Šestka druhém místě znamená:</change>
<predication>
Zatemnění světla jej zraňuje na levém stehně.
Přináší pomoc silou koně. Zdar.
</predication>
<comment>
Zde je pán světla na podřízeném místě. Je zraněn pánem temnoty. Zranění však není životu nebezpečné, jen omezuje. Záchrana je ještě možná. Postižený nemyslí na sebe, ale jen na záchranu ostatních, kteří jsou rovněž ohroženi. Proto se s největším nasazením snaží zachránit, co se zachránit dá. V tomto konání neseném vědomím povinnosti spočívá zdar.
</comment>
</line>
<line no="3">
<change>Devítka třetím místě znamená:</change>
<predication>
Zatemnění světla na lovu na jihu.
Dostane jeho velkou hlavu.
Nesmíme příliš kvapně očekávat vytrvalost.
</predication>
<comment>
Zdá se, že je u díla hra náhody. Zatímco silný a věrný člověk se snaží horlivou činností bez postranních myšlenek obnovit řád, narazí jakoby náhodou na povstaleckého vůdce zmatku a zmocní se jej. Tím je dosaženo vítězství. Ale odstraňování nešvarů nesmíme provádět příliš překotně. To by bylo neblahé, neboť zlořády byly již dlouho zavedené.
</comment>
</line>
<line no="4">
<change>Šestka čtvrtém místě znamená:</change>
<predication>
Proniká do levé břišní dutiny.
Obdrží srdce zatemnění světla a opustí bránu i dvůr.
</predication>
<comment>
Člověk se nachází v blízkosti hlavy temnoty a dozvídá se její nejtajnější myšlenky. Tak poznává, že nápravy se už nelze nadít, a včas se zařídí, aby místo neštěstí opustil, než se zlo vzedme.
</comment>
</line>
<line no="5">
<change>Šestka pátém místě znamená:</change>
<predication>
Zatemnění světla jako u prince Ťi. Prospěšná je vytrvalost.
</predication>
<comment>
Princ Ťi žil na dvoře temného tyrana Čou Sina, který jako historický příklad nepojmenován stojí v jádru celé situace. Princ Ťi byl příbuzný tohoto tyrana, proto nemohl jeho dvůr opustit. Své dobré smýšlení tedy skrýval a předstíral šílenství. Byl držen mezi otroky, aniž by se vnější nepohodou nechal pomýlit ve svém smýšlení.
Z toho plyne poučení pro ty, kteří v době zatemnění světla nemohou opustit své místo. Aby unikli nebezpečí, potřebují při neotřesitelné stálosti v nitru dvojnásobnou opatrnost ve styku s vnějším světem.
</comment>
</line>
<line no="6">
<change>Šestka nahoře znamená:</change>
<predication>
Nikoli světlo, ale tma.
Nejprve stoupal vzhůru k nebi, 
pak se zřítil do hlubin země.
</predication>
<comment>
Zde je dosaženo vrcholu temnoty. Temná moc byla již ustavena tak vysoko, že dokázala zraňovat všechny dobré a světlé. Nakonec však zajde na svou vlastní temnotu, neboť zlo se musí zřítit v té chvíli, kdy naprosto přemohlo dobro a tím strávilo sílu, které doposud vděčilo za svou existenci.
</comment>
</line>
</lines>
</hexagram>
<hexagram no="37">
<name>Tia-žen</name>
<translated>Rod</translated>
<comment>
-
Znamení představuje zákony, které vládnou v rámci rodu. Nejvyšší čára představuje otce, nejspodnější syna, pátá silná čára představuje manžela, druhá měkká linie manželku. Z jiného pohledu představují obě silné čáry na pátém a třetím místě dva bratry a příslušné měkké linie na čtvrtém a druhém místě jejich ženy, takže jsou zde výstižně vyjádřeny všechny vztahy a poměry v rámci rodu. Každá jednotlivá čára má povahu odpovídající jejímu místu. To, že se na šestém místě, kde bychom mohli očekávat slabou linii, přesto nachází silná čára, nejvýrazněji popisuje silnou vládu, která musí vycházet od hlavy rodu. Tato čára zde nepřichází ve svých vlastnostech v úvahu jako šestá, ale jako nejvyšší. Rod ukazuje zákony, které jsou účinné uvnitř v domě a které přeneseny ven udržují řád ve státě a ve světě. Vliv, který působí z nitra rodu ven, je znázorněn obrazem větru, který se zvedá působením ohně.
</comment>
<judgement>
<predication>
Rod. Prospěšná je vytrvalost ženy.
</predication>
<comment>
Základnou rodu je vztah manžela a manželky. Svazek, který drží rod pohromadě, spočívá ve věrnosti a vytrvalosti ženy. Její místo je uvnitř (druhá linie), místo muže je vně (pátá linie). To, že muž a žena zaujímají svá správná místa, odpovídá velkým zákonům přírody. V rodě je třeba pevné autority: tou jsou rodiče. Jestliže je otec skutečně otcem a syn synem, jestliže starší bratr vyplňuje své místo staršího bratra a mladší své místo mladšího bratra, jestliže manžel je skutečně manželem a manželka manželkou, pak je rod v pořádku. Je-li rod v pořádku, urovnají se veškeré společenské vztahy mezi lidmi. Z pěti společenských vztahů se tři odvíjejí v rámci rodu: mezi otcem a synem (láska), mezi mužem a ženou (slušnost), mezi starším a mladším bratrem (řád). Láskyplná úcta syna se pak dále přenáší na knížete jako závazná věrnost, řád a náklonnost
mezi bratry přechází na přítele jako oddanost. Vztah k představeným potom znamená podřízení. Rod je základní buňkou společnosti, přirozenou půdou, na které je plnění morálních povinností usnadněno přirozenou náklonností. V úzkém kruhu je tedy vytvořena základna, ze které se pak plnění morálních povinností přenáší na lidské vztahy obecně.
</comment>
</judgement>
<image>
<predication>
Z ohně se zvedá vítr: 
obraz Rodu.
Tak mají slova ušlechtilého člověka obsah 
a jeho způsob života trvání.
</predication>
<comment>
Horko tvoří sílu - to znamená vítr, který je vzdouván ohněm a vychází z něj. To je působení zevnitř ven. Úplně totéž je nutné při uspořádání v rodu. I zde musí z vlastní osoby vycházet působení na druhé. Abychom byli schopni takto působit, musí mít slova sílu. Tu mohou mít, jen pokud se zakládají na něčem skutečném, jako plamen na hořlavé hmotě. Slova mají vliv, jen pokud jsou věcná a jasně se vztahují k určitým situacím. Všeobecné řeči a napomínání jsou naprosto plané. Dále musí být slova podpořena celkovým chováním, podobně jako vítr působí tím, že je trvalý. Jen neochvějné, důsledné konání udělá na druhé dojem, takže se mu mohou přizpůsobit a řídit se podle něj. Jestliže slova a chování nejsou v souladu a postrádají důslednost, účinek se nedostaví.
</comment>
</image>
<lines>
<line no="1">
<change>Devítka na začátku znamená:</change>
<predication>
Pevné sjednání uvnitř rodu. 
Lítost zmizí.
</predication>
<comment>
Rodina musí tvořit pevně vymezenou jednotku, v jejímž rámci zná každý její člen své místo. Děti musí být od začátku přivykány na pevné pořádky, ještě než se jejich vůle zaměří na něco jiného. Pokud začneme s prosazováním řádu, až když je vůle dětí zhýčkaná, pak zbytnělé nálady a vášně budou klást odpor a vznikne důvod k lítosti. Jestliže začneme s řádem včas, objeví se snad rovněž důvody k lítosti. Při soužití ve větším kruhu lidí jsou nevyhnutelné. Ale lítost pokaždé přejde. Všechno půjde, jak se patří. Neboť není nic, čemu by se dalo snáze vyhnout a co by šlo obtížněji provést, než dětem „zlomit vůli“.
</comment>
</line>
<line no="2">
<change>Šestka druhém místě znamená:</change>
<predication>
Neměla by následovat své rozmary.
Měla by se uvnitř starat o pokrm.
Vytrvalost přinese zdar.
</predication>
<comment>
Žena se má řídit vždy podle vůle pána domu, ať už je to otec, manžel, nebo dospělý syn. Její místo je uprostřed domu. Zde má velké a důležité povinnosti, které nemusí teprve hledat. Musí se starat o výživu příslušníků rodiny a o obětní pokrmy. Tak se stává středem společenského a náboženského života rodiny. Vytrvalost v tomto postavení přináší blaho celému domu.
Přeneseme-li tento obraz na všeobecné poměry, uděluje se rada nic násilně nehledat, ale omezit se na existující povinnosti.
</comment>
</line>
<line no="3">
<change>Devítka třetím místě znamená:</change>
<predication>
Jestliže je v rodině dusno, 
vzniká lítost nad přílišnou přísností.
Přesto zdar!
Když žena a dítě žertují a smějí se, 
vede to nakonec k zahanbení.
</predication>
<comment>
V rodině má vládnout správný střed mezi tvrdostí a shovívavostí. Příliš velká přísnost proti vlastnímu tělu a krvi vede k lítosti. Nejlepší je zřídit pevné hráze, uvnitř kterých je jednotlivcům ponechána úplná volnost pohybu. Avšak v případech pochybností je i přes jednotlivé přehmaty lepší nadměrná přísnost, protože ta zachová kázeň rodiny, než přílišná slabost, která povede k hanbě.
</comment>
</line>
<line no="4">
<change>Šestka čtvrtém místě znamená:</change>
<predication>
Ona je bohatstvím domu.
Velké blaho!
</predication>
<comment>
Žena je jako hospodyně tou, na které závisí blahobyt rodiny. Blahobyt panuje tehdy, jestliže jsou výdaje a příjmy ve vzájemném zdravém poměru. To vede k velkému zdaru. Přeneseme-li to na veřejný život, je zde míněn věrný hospodář, který svými opatřeními napomáhá obecnému blahu.
</comment>
</line>
<line no="5">
<change>Devítka pátém místě znamená:</change>
<predication>
K jeho rodině se blíží král, nebojte se.
Zdar!
</predication>
<comment>
Král je obrazem otcovského, vnitřně bohatého muže. Nejedná tak, že by se ho člověk musel bát. Celá rodina naopak může mít důvěru, protože ve vzájemném styku panuje láska. Sama jeho bytost vyvíjí na okolí správný vliv.
</comment>
</line>
<line no="6">
<change>Šestka nahoře znamená:</change>
<predication>
Jeho práce vyžaduje hlubokou úctu. 
Nakonec přijde zdar.
</predication>
<comment>
Řád v rodině záleží nakonec na osobě pána domu. Jestliže o svou osobu pečuje tak, že imponuje silou vnitřní pravdy, pak jde v rodině všechno dobře. Člověk musí ve vedoucím postavení vzít zodpovědnost sám na sebe.
</comment>
</line>
</lines>
</hexagram>
<hexagram no="38">
<name>Kchuej</name>
<translated>Protiklad</translated>
<comment>
Znamení sestává z horního trigramu Li, ohně, jehož plameny šlehají vzhůru, a trigramu Tuej, jezera, které prosakuje dolů. Tyto pohyby jsou ve vzájemném protikladu. Kromě toho je Li druhá a Tuej nejmladší dcera. Ačkoli bydlí v tomtéž domě, přece patří každá jinému muži, a jejich vůle proto nejsou společné, ale obrácené protikladně.
</comment>
<judgement>
<predication>
Protiklad. V malých záležitostech zdar.
</predication>
<comment>
Když lidé žijí v protikladu a odcizení, nedá se vykonat velké společné dílo. Smýšlení se příliš rozcházejí. Především nesmíme postupovat příkře, tím by se protiklad jen zostřil, ale musíme se omezit na pozvolné působení v malém. Zde ještě lze očekávat zdar, neboť situace je taková, že protiklad nevylučuje každé porozumění.
Protiklad, který se obecně jeví jako překážka, má jako polární protiklad v rámci zahrnujícího celku také své dobré a důležité funkce.
Protiklady mezi nebem a zemí, duchem a přírodou, mužem a ženou způsobují svým vyrovnáváním tvoření a rozmnožování života. Ve viditelném světě věcí umožňuje protiklad rozlišení druhů, na základě kterého vstupuje do světa řád.
</comment>
</judgement>
<image>
<predication>
Nahoře oheň, dole jezero: 
obraz Protikladu.
Tak si ušlechtilý člověk uchovává v každém společenství svou zvláštnost.
</predication>
<comment>
I když jsou živly ohně a vody pospolu, nikdy se nesmísí, ale uchovají si svou vlastní přirozenost. Stejně tak se kultivovaný člověk stykem s lidmi odlišného založení nikdy nenechá přimět k tomu, aby se snižoval, ale při vší pospolitosti si přece uchová svůj svéráz.
</comment>
</image>
<lines>
<line no="1">
<change>Devítka na začátku znamená:</change>
<predication>
Lítost mizí.
Jestliže ztratíš svého koně, nehoň se za ním.
Sám se vrátí.
Spatříš-li špatné lidi, chraň se chyb.
</predication>
<comment>
I v dobách protikladu můžeme jednat tak, abychom se vyvarovali chyb, takže lítost pomine. Při začínajícím protikladu nesmíme chtít jednotu vynucovat. Tím bychom dosáhli jen opaku - jako se stále vzdaluje kůň, když ho člověk honí. Je-li to náš kůň, můžeme ho klidně nechat běžet, sám se zase vrátí. Stejně tak i člověk, který k nám patří a v důsledku nedorozumění se momentálně od nás vzdaluje, přijde sám zpátky, když ho necháme být. Na druhé straně je třeba být opatrný, jestliže na nás dotírají špatní lidé, kteří k nám nepatří - rovněž v důsledku nedorozumění. Zde je nutné vystříhat se chyb: nechtít je násilně odehnat, čímž by teprve vzniklo opravdové nepřátelství, ale prostě je trpět. Sami ustoupí.
</comment>
</line>
<line no="2">
<change>Devítka druhém místě znamená:</change>
<predication>
Potká svého pána v úzké uličce.
Bez úhony.
</predication>
<comment>
V důsledku nedorozumění není možné, aby se zcela v duchu zásad slušného vztahu scházeli lidé, kteří k sobě svým založením patří. Jestliže je zde vnitřní sounáležitost, může stačit i náhodné setkání za neformálních okolností.
</comment>
</line>
<line no="3">
<change>Šestka třetím místě znamená:</change>
<predication>
Vidí vůz smýkaný dozadu, 
dobytek zadržený, 
člověku uřezali vlasy a nos.
Nedobrý začátek, ale dobrý konec.
</predication>
<comment>
Někdy to vypadá, jako by se proti člověku všechno spiklo. Cítí se omezený v postupu a zadržovaný, cítí se urážený a zraňovaný (uřezání vlasů a nosu znamenalo těžký trest spojený se ztrátou cti). Ale nesmíme se
nechat zmást. I přes tyto protivy se pevně držme člověka, se kterým cítíme sounáležitost. Tak se i přes špatný začátek dostaví dobrý konec.
</comment>
</line>
<line no="4">
<change>Devítka čtvrtém místě znamená:</change>
<predication>
Kvůli protikladu osamělý se potká se stejně smýšlejícím, 
se kterým se může věrně stýkat.
I přes nebezpečí žádná úhona.
</predication>
<comment>
Jestliže se nacházíme ve společnosti, od které jsme odděleni vnitřním protikladem, ocitneme se v osamění. Ale když v takové situaci narazíme na člověka, který k nám celou svou bytostí patří, kterému můžeme dát plnou důvěru, překonáme pak všechna nebezpečí osamění. Naše vůle má úspěch a zůstaneme prosti chyb.
</comment>
</line>
<line no="5">
<change>Šestka pátém místě znamená:</change>
<predication>
Lítost zmizí.
Druh se prokouše obalem.
Jde-li člověk za ním, 
jak by to mohla být chyba?
</predication>
<comment>
Najdeme věrného člověka, kterého v obecném odcizení nejprve nesprávně posoudíme. Ale on se oddělujícími obaly prokouše. Pro toho, komu se tento druh ukázal ve své pravé přirozenosti, je nyní povinností, aby mu šel vstříc a spolupracoval s ním.
</comment>
</line>
<line no="6">
<change>Devítka nahoře znamená:</change>
<predication>
Kvůli protikladu osamělý vidí svého druha jako špínou pokryté prase, jako vůz plný ďáblů.
Nejprve na něj napne luk, pak luk odloží.
Lupič to není, ucházet se chce v dobu určení.
Při cestě tam se spustí déšť, pak přijde zdar.
</predication>
<comment>
Zde je osamění podmíněno nedorozuměními a vnitřní situací, nikoli vnějšími okolnostmi. Člověk nepoznává své nejlepší přátele, považuje je za nečisté jako špinavá prasata a za nebezpečné jako vůz plný ďáblů. Staví se do obranné pozice. Ale nakonec pozná svůj omyl, odloží luk a zpozoruje, že druhý přichází s nejlepším úmyslem, aby navázal úzký kontakt. Tak se napětí uvolní. Sjednocení uvolní protiklad, jako padající déšť uvolňuje dusno před bouří. Všechno jde dobře, neboť protiklad se právě na svém vrcholu převrátí ve svůj opak.
</comment>
</line>
</lines>
</hexagram>
<hexagram no="39">
<name>Ťien</name>
<translated>Překážka</translated>
<comment>
Znamení představuje nebezpečnou hlubinu, která se nachází před člověkem. Přitom má dotyčný za sebou strmou, nepřístupnou horu. Je tedy obklopen překážkami. Ale v klidném stání, které je vlastností hory, tkví rovněž pokyn, jak lze z překážek vyjít. Hexagram představuje překážky, které se v průběhu času objeví, které však mohou a mají být překonány. Proto je celá zpráva zaměřena na překonání překážek.
</comment>
<judgement>
<predication>
Překážka. Prospěšný je jihozápad. 
Severovýchod není ku prospěchu.
Je prospěšné vidět velkého muže.
Vytrvalost vede ke zdaru.
</predication>
<comment>
Jihozápad je oblastí ústupu, severovýchod oblastí pronikání vpřed. Jde o situaci, kdy překážky, které před člověkem vyvstaly, nelze překonat přímo. V takovém případě je moudrostí se tváří v tvář nebezpečí zastavit a stáhnout se. Ústup je nicméně jen přípravou na zdolání překážek. Je nezbytné se spojit se stejně smýšlejícími přáteli a podřídit se vedení muže, který je na výši situace. Pak se podaří překážky odstranit. K tomu je potřeba stálosti ve smýšlení právě tam, kde zdánlivě musíme dělat něco, co odvádí od cíle. Neochvějné směřování nitra přinese nakonec zdar. Překážka, která trvá jen určitou dobu, je cenná pro utváření vlastní osobnosti. To je hodnota nouze.
</comment>
</judgement>
<image>
<predication>
Na hoře je voda: 
obraz Překážky.
Tak se ušlechtilý člověk obrací ke své osobě 
a pěstuje svůj charakter.
</predication>
<comment>
Obtíže a překážky člověka vrhají zpátky k sobě samému. Zatímco však nízký člověk hledá vinu venku u druhých a obviňuje osud, hledá ušlechtilý chybu u sebe. Tímto zpytováním nitra se pro něj vnější překážka stane podnětem k vnitřnímu obohacení.
</comment>
</image>
<lines>
<line no="1">
<change>Šestka na začátku znamená:</change>
<predication>
Postup vpřed povede k překážkám, 
příchod dojde chvály.
</predication>
<comment>
Jestliže se ocitneme před překážkou, jde o to uvážit, jak se s ní nejlépe vypořádat. Jestliže nám hrozí nebezpečí, nesmíme se zaslepeně snažit
o postup vpřed, to by vedlo jen ke zmatkům. Naopak je správné nejprve ustoupit, ne proto, abychom boj vzdali, ale abychom pro své konání vyčkali vhodného okamžiku.
</comment>
</line>
<line no="2">
<change>Šestka druhém místě znamená:</change>
<predication>
Králův služebník potkává překážku za překážkou.
Ale není to jeho vlastní vina.
</predication>
<comment>
Zatímco za běžných okolností je nejlepší překážky obejít a zdolat je na linii nejmenšího odporu, existuje přece případ, kdy člověk musí jít překážkám vstříc, i když se vrší potíž na potíž - jestliže tam totiž vede cesta povinnosti. Tehdy nemůžeme jednat na základě svobodného rozhodnutí, ale povinnost nám ukládá, abychom ve službách vyšší věci šli vstříc nebezpečí. Můžeme to udělat a vnitřně přitom být naprosto zklidněni, protože jsme se do obtížné situace nevydali vlastní vinou.
</comment>
</line>
<line no="3">
<change>Devítka třetím místě znamená:</change>
<predication>
Postup vpřed povede k překážkám; 
proto se vrátí zpátky.
</predication>
<comment>
Zatímco předchozí linie ukazuje úředníka, který kvůli povinnosti musí jít cestou nebezpečí, zde se poukazuje na muže, který má konat jako otec rodiny nebo hlava svých lidí. Kdyby se chtěl lehkovážně vrhnout do nebezpečí, bylo by to zbytečné, protože ti, kteří jsou svěřeni do jeho ochrany, se sami dál nedostanou. Jestliže naopak ustoupí a bude se opět věnovat svým blízkým, ti jej přivítají s velkou radostí.
</comment>
</line>
<line no="4">
<change>Šestka čtvrtém místě znamená:</change>
<predication>
Postup vpřed povede k překážkám, 
příchod povede ke sjednocení.
</predication>
<comment>
I zde je popsána situace, na kterou sami nestačíme. V takovém případě není přímá cesta tou nejkratší. Kdybychom chtěli bez nezbytných příprav sami napnout síly k postupu vpřed, nedostalo by se nám potřebné podpory. Příliš pozdě bychom poznali, že odhady klamou, jakmile by se ukázaly jako příliš slabé okolnosti, o kterých jsme doufali, že s nimi můžeme počítat. Aby se překážky daly zdolat, je v takovém případě správnější nejprve ustoupit a shromáždit kolem sebe spolehlivé druhy, o které se lze opřít.
</comment>
</line>
<line no="5">
<change>Devítka pátém místě znamená:</change>
<predication>
Uprostřed největších překážek přijdou přátelé.
</predication>
<comment>
Zde vidíme muže, který je povolán, aby zamezil nouzi. Nesmí se chtít vyhnout překážkám, i kdyby se před ním vršily jakkoli nebezpečně. Ale protože má skutečně vyšší povolání, je síla jeho ducha dost silná, aby k sobě přitáhl lidi, kteří přijdou a pomohou mu. Je také schopen je skutečně organizovat, aby plánovitě rozdělenou spoluprací všech zúčastněných byla překážka zdolána.
</comment>
</line>
<line no="6">
<change>Šestka nahoře znamená:</change>
<predication>
Postup vpřed vede k překážkám, 
příchod k velkému zdaru.
Je prospěšné vidět velkého muže.
</predication>
<comment>
Zde je popisován někdo, kdo už má svět a jeho shon za sebou. Když teď pro svět nastala doba překážek, mohlo by se zdát, že by pro něj bylo tím nejjednodušším prostě nechat svět za sebou a uchýlit se do světa opačného břehu bytí. Ale tato cesta je pro něj uzavřena. Nesmí být sám blažený a svět ponechat jeho bídě. Jeho povinnost jej naopak volá, aby ještě jednou vstoupil zpátky do shonu světa. Právě jeho zkušenost a vnitřní svoboda mu pak umožní vykonat něco velkého a zralého, co přinese zdar. A je prospěšné vidět velkého muže, se kterým společně lze dílo záchrany provést.
</comment>
</line>
</lines>
</hexagram>
<hexagram no="40">
<name>Ťie</name>
<translated>Osvobození</translated>
<comment>
Pohyb zde směřuje ven z nebezpečí. Překážka je odstraněna, potíže se právě řeší. Osvobození ještě není dokončeno, nýbrž teprve začíná a jeho různá stadia jsou zachycena v hexagramu.
</comment>
<judgement>
<predication>
Osvobození. Prospěšný je jihozápad.
Jestliže zde už není nic, kam by se mělo jít, 
je blahodárný návrat.
Jestliže je ještě něco, kam sejít musí, 
pak je blahodárná rychlost.
</predication>
<comment>
Jde o dobu, kdy se napětí a zápletky začínají uvolňovat. V takových časech je vhodné vrátit se k obvyklým poměrům, jakmile jen to je možné - to je význam jihozápadu. Doby obratu jsou velmi důležité. Podobně jako osvobozující déšť uvolňuje napětí v atmosféře a přivádí všechna poupata k rozpuku, působí doba osvobození od tíživého břemene spásně a povzbudivě pro život. Ale jedno je důležité: V takových časech nesmíme chtít triumf přehánět. Je třeba nepronikat dál, než je nutné. Jakmile je dosaženo osvobození, je blahodárné vrátit se k řádu života. Pokud ještě zůstávají nedokončené úkoly, které je třeba vyřešit, pak je vhodné udělat to tak rychle, jak jen to jde, aby se udělal čistý stůl a nedocházelo k průtahům.
</comment>
</judgement>
<image>
<predication>
Nastává hromobití a déšť: 
obraz Osvobození.
Tak ušlechtilý člověk odpouští chyby 
a promíjí vinu.
</predication>
<comment>
Bouřka má na vzduch očistný účinek. Stejně zachází ušlechtilý člověk s chybami a hříchy lidí, které vyvolávají stavy napětí. Jasností přivodí osvobození. Avšak když jsou pochybení zjevná, nezůstává u nich, ale prostě poklesky a neúmyslné přestupky přechází, jako odezní hrom, a promíjí viny a neúmyslné přečiny, jako voda očišťuje od vší špíny.
</comment>
</image>
<lines>
<line no="1">
<change>Šestka na začátku znamená:</change>
<predication>
Bez úhony.
</predication>
<comment>
Nenadělá se moc řečí, jak to odpovídá situaci. Překážka je pryč, nastalo osvobození. V klidu se zastavíme a odpočineme si. To je po časech přestálých těžkostí naprosto správné.
</comment>
</line>
<line no="2">
<change>Devítka druhém místě znamená:</change>
<predication>
V polích složí tři lišky 
a obdrží žlutý šíp.
Vytrvalost je blahodárná.
</predication>
<comment>
Obraz je převzat z lovu. Lovec chytí tři lstivé lišky a za odměnu dostane žlutý šíp. Překážky veřejného života jsou falešné lišky, které se jako pochlebníci snaží ovlivnit vládce. Musí být odstraněny, aby mohlo nastat osvobození. Ale boj nesmí být veden nesprávnými zbraněmi. Žlutá barva ukazuje na míru a střed při postupu proti nepřátelům, šíp na přímý směr. Jestliže se věnujeme úkolu osvobození celým srdcem, získáme takovou sílu vnitřní přímosti, že bude působit jako zbraň proti všemu falešnému a nízkému.
</comment>
</line>
<line no="3">
<change>Šestka třetím místě znamená:</change>
<predication>
Jestliže někdo nese na zádech břemeno, 
a přesto jede na voze, 
ponouká tak lupiče, aby přišli.
Vytrvalost vede k zahanbení.
</predication>
<comment>
Člověk vyšel z chudých poměrů a dostal se do pohodlné pozice, kde je osvobozen od nouze. Jestliže si však chce zařídit pohodlí po způsobu povýšenců, aniž by svým založením s pohodlnými poměry ladil, přitáhne lupiče, a když v tom bude pokračovat, určitě padne do hanby.
Mistr Kchung o tom říká: „Nést na zádech břemeno je zaměstnání obyčejného člověka. Vůz je nástrojem vznešeného muže. Jestliže prosťák používá nástroj vznešeného muže, lupiči myslí na to, jak mu jej vzít. je-li někdo drzý směrem vzhůru a tvrdý směrem dolů, lupiči myslí na to, jak jej napadnout. Nedbalé opatrování svádí lupiče ke krádeži. Bohaté dívčiny ozdoby lákají k uloupení její ctnosti.“
</comment>
</line>
<line no="4">
<change>Devítka čtvrtém místě znamená:</change>
<predication>
Osvoboď se od svých palců na nohou.
Pak přijde druh 
a tomu můžeš věřit.
</predication>
<comment>
V dobách zastavení se stává, že se sprostí lidé připojí k vyššímu člověku a každodenním zvykem s ním srostou a stanou se nepostradatelnými, jako jsou důležité palce pro nohy, kterým usnadňují chůzi. Když se však blíží doba osvobození se svým voláním k činu, pak se od takových náhodných známostí, se kterými přece vnitřně nepatříme k sobě, musíme osvobodit, Neboť v opačném případě se nám s nedůvěrou vzdálí stejně smýšlející přátelé, kterým můžeme skutečně věřit a se kterými společně lze něco vykonat.
</comment>
</line>
<line no="5">
<change>Šestka pátém místě znamená:</change>
<predication>
Jen když se ušlechtilý člověk dokáže osvobodit. 
To nese zdar.
Ukáže tak nízkým, že to myslí vážně.
</predication>
<comment>
Doby osvobození vyžadují vnitřní rozhodnutí. Sprostí lidé se nedají odehnat zákazy a vnějšími prostředky. Jestliže se jich chce člověk zbavit, musí se od nich nejprve dokonale vnitřně oprostit. Tehdy sami zpozorují, že to myslí vážně, a stáhnou se.
</comment>
</line>
<line no="6">
<change>Šestka nahoře znamená:</change>
<predication>
Kníže vystřelí na jestřába na vysoké zdi. 
Skolí jej. Vše je ku prospěchu.
</predication>
<comment>
Jestřáb na vysoké zdi je obrazem mocného nízkého člověka ve vysokém postavení, který brání osvobození. Vnějšími vlivy odporuje změně, neboť je zatvrzelý ve své zlobě. Musí být odstraněn násilně. K tomu je třeba odpovídajících prostředků.
Mistr Kchung o tom říká: „Jestřáb je cílem lovu. Luk a šíp jsou nástroji a prostředky. Střelec je člověk, který musí prostředky správně použít k dosažení cíle. Ušlechtilý člověk skrývá prostředky ve své osobě. Vyčká času, a pak jedná. Jak by tu nemělo jít všechno dobře? Koná a je svobodný. Proto potřebuje jen vyjít a skolí kořist. Tak se to má s člověkem, který jedná, když si opatřil prostředky.“
</comment>
</line>
</lines>
</hexagram>
<hexagram no="41">
<name>Sun</name>
<translated>Ubývání</translated>
<comment>
Znamení představuje ubývání dolního trigramu ve prospěch horního tím, že třetí, původně silná čára přešla nahoru a původně slabá vrchní čára nastoupila na její místo. Dolní prvek tedy byl oslaben ve prospěch horního. To však znamená ubývání vůbec. Jestliže se oslabí základy stavby a zesílí její horní zdi, ztratí celek pevnost. Stejně tak pokles blahobytu mezi lidmi ve prospěch vlády představuje úbytek vůbec. Celkové směřování hexagramu má ukázat, jak se takové posunutí blahobytu může dít, aniž by tím vyschly zdroje blahobytu národa a jeho dolních vrstev.
</comment>
<judgement>
<predication>
Ubývání spojené s opravdovostí
působí vznešený zdar bez úhony.
Může v tom být vytrvalý.
Je prospěšné něco podniknout.
Jak to provést?
K obětování může použít dvě malé misky.
</predication>
<comment>
Ubývání neznamená za všech okolností něco špatného. Rozhojnění i ubývání přicházejí ve svůj čas. Tehdy je případné se době přizpůsobit a nechtít zakrýt chudobu prázdným zdáním. Jestliže se dobou nepatrných věcí vyjádří určitá vnitřní pravda, nesmíme se stydět za jednoduchost. Ona je právě tím správným, co propůjčuje vnitřní sílu, se kterou pak můžeme zase něco podniknout. Nesmíme ani upadat do rozpaků, jestliže by měla prostotou trpět vnější krása kultury, ba dokonce vnější podoba náboženských vztahů. Musíme vzít něco ze síly vnitřního smýšlení a přidat to jako náhradu nedostatečnosti vnějšího zjevu. Tehdy síla obsahu pomůže přenést se přes prostotu formy. Před bohem není třeba falešného zdání. I nepatrnými prostředky lze vyjádřit smýšlení srdce.
</comment>
</judgement>
<image>
<predication>
Pod horou je jezero: 
obraz Ubývání.
Tak ušlechtilý člověk ovládá svůj hněv 
a mírní své pudy.
</predication>
<comment>
Jezero pod horou se vypařuje. Tím je zmenšeno ve prospěch hory, která je obohacena jeho vlhkostí. Hora je obrazem svéhlavé síly, která se může proměnit v hněv. Jezero je obrazem nekontrolované bujarosti, která se může rozvinout ve vášnivá puzení, jestliže se vyvíjí na úkor životních sil. Tehdy je na místě zeslabovat: Hněv musí být mírněn klidným stáním, vášně musí být ztlumeny omezením. Zeslabením nižších duševních sil budou obohaceny vyšší stránky duše.
</comment>
</image>
<lines>
<line no="1">
<change>Devítka na začátku znamená:</change>
<predication>
Když jsou záležitosti vyřízeny, 
není úhonou rychle tam jít.
Přece však člověk musí uvážit, 
jak dalece může druhé oslabovat.
</predication>
<comment>
Je nesobecké a dobré, když člověk po vyřízení bezprostředně důležitých vlastních úkolů dá svou sílu do služeb druhých, a aniž by z toho něco dělal nebo se chlubil, rychle pomůže, kde je pomoci třeba. Ale muž ve vysokém postavení, kterému se tak pomáhá, musí dobře uvážit, kolik smí přijmout, aby nápomocného služebníka nebo přítele podstatně nepoškodil. Jen tam, kde je taková citlivost, se člověk může bez pochybností bezvýhradně vydat.
</comment>
</line>
<line no="2">
<change>Devítka druhém místě znamená:</change>
<predication>
Prospěšná je vytrvalost.
Něco podniknout je neblahé.
Aniž by sebe oslaboval, 
je schopen posilovat druhé.
</predication>
<comment>
Ušlechtilé sebevědomí a důsledná vážnost, která si nezadá, to je smýšlení nezbytné pro člověka, který chce sloužit druhým. Kdo se zahazuje, aby byl po vůli výše postavenému, ten snižuje své postavení, ale bez toho, že by druhému byl trvale užitečný. To je zlé. Sloužit druhému, aniž by člověk sám sebe zpochybňoval, to je teprve opravdová služba trvalé hodnoty.
</comment>
</line>
<line no="3">
<change>Šestka třetím místě znamená:</change>
<predication>
Jestliže spolu putují tři lidé, 
jednoho člověka pozbudou.
Jestliže putuje jeden člověk, 
najde svého druha.
</predication>
<comment>
Kde jsou spolu tři, tam je žárlivost. Jeden musí ustoupit. Spojení je možné jen ve dvou. Kde je však člověk sám, tam jistě najde druha, který ho doplní.
</comment>
</line>
<line no="4">
<change>Šestka čtvrtém místě znamená:</change>
<predication>
Když člověk zmenší své nedostatky, způsobí, 
že druhý chvatně přijde a bude se radovat.
Bez úhony.
</predication>
<comment>
Naše chyby často brání i dobře smýšlejícím lidem, aby k nám přistoupili blíže. Tyto chyby často zesilujeme a zhoršujeme v důsledku okolí, ve kterém se nacházíme. Když se člověk přiměje, aby se sklonil a odložil je, osvobodí dobře smýšlející přátele od vnitřního tlaku a způsobí, že se k němu tím rychleji přiblíží ke vzájemné radosti.
</comment>
</line>
<line no="5">
<change>Šestka pátém místě znamená:</change>
<predication>
Někdo mu asi přidává.
Deset párů želv tomu nemůže zabránit. 
Vznešený zdar!
</predication>
<comment>
Je-li někomu osudem určeno štěstí, pak nevyhnutelně přijde. Všechna orákula, jako např. ta, která jsou získávána z želvích krunýřů, se musí shodovat v příznivých znameních v jeho prospěch. Nemusí se ničeho bát, neboť jeho štěstí je z vyššího dopuštění.
</comment>
</line>
<line no="6">
<change>Devítka nahoře znamená:</change>
<predication>
Jestliže člověku přibývá bez ubývání u druhých,
není to žádná úhona. 
Vytrvalost přinese zdar.
Je prospěšné něco podniknout.
Dostane služebníky,
ale nemá už žádný zvláštní domov.
</predication>
<comment>
Jsou lidé, kteří dávají požehnání celému světu. Každý přírůstek síly, kterého se jim dostane, prospívá všem lidem, a neznamená proto ubývání u druhých. Vytrvalou a horlivou prací dosáhne člověk úspěchu a najde pomocníky, jaké potřebuje. Jeho působení není omezeným soukromým užitkem, ale je otevřené a každému přístupné.
</comment>
</line>
</lines>
</hexagram>
<hexagram no="42">
<name>I</name>
<translated>Přibývání</translated>
<comment>
Myšlenka Přibývání je vyjádřena tím, že spodní silná čára horního trigramu se ponořila dolů a zaujala místo pod dolním trigramem. Základní myšlenka
Knihy proměn
je vyjádřena i v tomto pojetí. Pravé vládnutí musí být službou. Oběť horního prvku, která způsobí přibývání dolního prvku, se nazývá přibýváním vůbec. Tím se naznačuje duch, který jediný je schopen světu pomoci.
</comment>
<judgement>
<predication>
Přibývání. 
Je prospěšné něco podniknout. 
Je prospěšné překročit velkou vodu.
</predication>
<comment>
Obětí, kterou přinesou horní vrstvy ve prospěch přibývání u dolních vrstev, vzniká mezi lidmi nálada plná radosti a vděku, která je nesmírně cenná pro rozkvět společenství. Když jsou lidé oddaní svým vůdcům, lze něco podniknout a zdaří se i obtížné a nebezpečné záležitosti. V takových dobách vzestupu, jejichž vývoj je provázen úspěchem, je vhodné pracovat a využít času. Toto údobí je jako čas, kdy se snoubí nebe se zemí, kdy se země podílí na tvořivých silách nebes a dává tvar a skutečnost živým bytostem. Doba Přibývání netrvá, proto musí být využita, dokud tu je.
</comment>
</judgement>
<image>
<predication>
Vítr a hrom: obraz Přibývání.
Tak ušlechtilý člověk, vidí-li dobro,
napodobí je,
má-li chyby, odloží je.
</predication>
<comment>
Pozorujeme-li, jak se hrom a vítr vzájemně rozhojňují a posilují, poznáváme cestu ke své vlastní hojnosti a zlepšení. Objevíme-li na někom něco dobrého, máme to napodobit a máme si osvojit všechno dobré na zemi. Vidíme-li na sobě něco špatného, odložme to. Tím se osvobodíme od zla. Tato etická změna znamená nejdůležitější rozvoj osobnosti.
</comment>
</image>
<lines>
<line no="1">
<change>Devítka na začátku znamená:</change>
<predication>
Je prospěšné vykonat velké činy.
Vznešený zdar! Bez úhony.
</predication>
<comment>
Jestliže pocítíme velkou podporu shůry, musíme přírůstek sil, kterého se nám dostane, využít k tomu, abychom vykonali něco velkého, k čemu bychom jinak nenašli ani sílu, ani chuť nést za to zodpovědnost. Tím, že se oprostíme od sobectví, dovolíme vzejít velkému blahu, a tím, že přivodíme takové blaho, minou nás veškeré výtky.
</comment>
</line>
<line no="2">
<change>Šestka druhém místě znamená:</change>
<predication>
Někdo mu asi přidává.
Deset párů želvích krunýřů tomu nemůže odporovat.
Ustavičná vytrvalost nese zdar.
Král jej ukazuje bohu. 
Zdar!
</predication>
<comment>
Skutečné přibývání se dostavuje tak, že si člověk pro ně vytvoří podmínky: Ochotu přijímat a lásku k dobrému. Tak přijde to, oč usilujeme, s přirozenou zákonitou nutností samo. Kde stojí přibývání v souladu s nejvyššími světovými zákony, tam mu nelze žádnou konstelací náhod zabránit. Jen vše záleží na tom, aby se člověk nečekaným štěstím nedal přivést k lehkovážnosti, ale naopak si je vnitřní silou a vytrvalostí osvojil. Tak získá význam před bohem i před lidmi a může něco vykonat ku prospěchu světa.
</comment>
</line>
<line no="3">
<change>Šestka třetím místě znamená:</change>
<predication>
Přibývá mu i neblahými událostmi.
Bez úhony, jestliže jsi opravdový 
a kráčíš středem 
a knížete zpravuješ s pečetí.
</predication>
<comment>
Doba požehnání a obohacení je tak silná, že dokonce i neblahé události musí sloužit k nejlepšímu prospěchu těm, kteří jsou pod tímto vlivem. Jsou prosti chyb, a tím, že jednají ve shodě s pravdou, získají takovou vnitřní autoritu, že působí, jako by byli potvrzeni dopisem a pečetí.
</comment>
</line>
<line no="4">
<change>Šestka čtvrtém místě znamená:</change>
<predication>
Jestliže putuješ středem 
a zpravuješ knížete, 
bude tě následovat.
Je prospěšné být využit přeložením do hlavního města.
</predication>
<comment>
Velmi důležitými lidmi jsou ti, kteří zprostředkovávají mezi vůdci a vedenými. Musí to být nesobecké osobnosti, zejména v době Přibývání, kdy má od vůdců vycházet užitek pro lidi. Požehnání nesmí být v žádném ohledu záludně zadržováno, nýbrž musí skutečně prospívat těm, kterým je určeno. Taková zprostředkující osobnost, která působí příznivě i na vůdce, je zvláště podstatná v dobách, kdy jde o velké podniky, které mají rozhodující význam pro budoucnost a potřebují vnitřní souhlas zúčastněných.
</comment>
</line>
<line no="5">
<change>Devítka pátém místě znamená:</change>
<predication>
Jestliže máš opravdu dobré srdce, pak se neptej. 
Vznešený zdar!
Dobrota bude vskutku uznána za tvou ctnost.
</predication>
<comment>
Opravdová dobrota nepočítá a neptá se na důstojenství a vděk, ale projevuje se z vnitřní nezbytnosti. Takové opravdově dobré srdce bude rovněž odměněno, dojde uznání a blahodárný vliv se tak bude bez překážet šířit.
</comment>
</line>
<line no="6">
<change>Devítka nahoře znamená:</change>
<predication>
Nikdy nepřispěje k přibývání.
Snad jej dokonce někdo sráží.
Není ve svém srdci trvale pevný. 
Nezdar!
</predication>
<comment>
Smysl situace je ten, že horní vrstvy mají zřeknutím se zprostředkovat hojnost dolním vrstvám. Tím, že člověk tuto povinnost zanedbá a nikdo jí nevyužije, vzdaluje se podpůrnému vlivu druhých a brzy uvidí, že je osamělý. Tím si přivodí útoky. Smýšlení, které není trvale v souladu s požadavky doby, s sebou nezbytně přinese nezdar.
Konfucius o této linii říká: „Ušlechtilý člověk, než se pohne, svou osobu uklidní; než promluví, vzchopí se v mysli; než o něco prosí, upevní své vztahy. Tím, že ušlechtilý člověk uspořádá tyto tři oblasti, je v naprostém bezpečí. Je-li však někdo ve svých pohybech okamžitý, lidé se k němu nepřidají. Jsou-li jeho slova rozčilená, nedojdou u lidí odezvy. Pokud něco požaduje bez předchozích vztahů, lidé mu nic nedají. Jestliže s ním nikdo není, přijdou škůdci.“
</comment>
</line>
</lines>
</hexagram>
<hexagram no="43">
<name>Kuej</name>
<translated>Průlom (Rozhodnost)</translated>
<comment>
Hexagram znamená na jedné straně průlom po dlouho nashromážděném napětí - jako protržení hrází vzedmutou řekou, jako průtrž mračen. Přeneseme-li obraz na lidské poměry, jedná se na druhé straně o dobu, kdy nízcí lidé postupně mizí. Jejich vliv slábne a rozhodnou akcí dojde k průlomu, který navozuje změnu poměrů. Hexagram je přiřazen třetímu měsíci (duben - květen).
</comment>
<judgement>
<predication>
Průlom.
Člověk musí na královském dvoře
svou věc předložit rozhodně.
Musí být ohlášena pravdivě. Nebezpečí!
Musí zpravit své vlastní město.
Není ku prospěchu sáhnout po zbraních.
Je prospěšné něco podniknout.
</predication>
<comment>
Jestliže se ve městě drží na vládnoucím místě byť i jen jeden nízký člověk, je schopen utiskovat ušlechtilé. Pokud v srdci hnízdí byť i jen jedna vášeň, je schopna zatemnit rozum. Vášně a rozum nemohou být pospolu, proto je nutný bezpodmínečný boj, jestliže chceme přivést k vládě dobro. Pro rozhodný boj dobra za účelem odstranění zlého však existují určitá pravidla, kterých nelze nedbat, pokud chceme mít úspěch. 1. Rozhodnost se musí zakládat na sjednocení síly a laskavosti. 2. Kompromis se zlem není možný; za všech okolností musí být veřejně zbaveno důvěry. Právě tak nesmí být šetřeny vlastní vášně a nedostatky. 3. Zápas nesmí být veden přímo násilím. Kde je zlo odhaleno a zostuzeno, tam pomýšlí na zbraně, a pokud mu uděláme radost a budeme je přemáhat úderem proti úderu, pak špatně pochodíme, neboť se tím sami zapleteme do nenávisti a vášně. Proto je třeba začít u vlastního domu: osobně být ve střehu před odsouzenými chybami. Tím se otupí zbraně zla samy od sebe, když nenajdou žádného soupeře. Stejně tak nesmíme proti vlastním nedostatkům bojovat přímo. Dokud se s nimi potýkáme, stále vítězí. 4. Nejlepší způsob, jak potřít zlo, je rozhodný pokrok v dobrém.
</comment>
</judgement>
<image>
<predication>
Jezero vystoupilo na nebe: 
obraz Průlomu.
Tak ušlechtilý člověk daruje dolů bohatství 
a netroufá si prodlévat u své ctnosti.
</predication>
<comment>
Jestliže voda jezera vystoupila na nebe, můžeme se obávat průtrže mračen. Ušlechtilý člověk v tom rozezná varování a včas se vyhne násilnému zhroucení. Kdo by chtěl hromadit bohatství jen pro sebe, aniž by myslel na druhé, určitě zažije, že to s ním dospěje ke zhroucení. Neboť po každém shromažďování následuje rozptýlení. Proto ušlechtilý člověk rozptyluje už při shromažďování. Stejně tak při utváření svého charakteru dbá o to, aby nezatuhl ve svéhlavosti, ale udržel si vnímavost trvalou přísnou sebereflexí.
</comment>
</image>
<lines>
<line no="1">
<change>Devítka na začátku znamená:</change>
<predication>
Mocný v postupujících prstech u nohou. 
Vydá-li se tam a není na výši věci, 
dělá chybu.
</predication>
<comment>
V dobách rozhodného postupu vpřed bývá zvláště obtížný začátek. Člověk se cítí nadšený k rozhodnému postupu. Ale odpor je stále ještě velmi silný. Tehdy je třeba uvážit vlastní síly a vydat se jen tak daleko, kam až jsme si jisti úspěchem. Slepá útočnost je neblahá, neboť právě ze začátku může mít nečekaný zvrat ty nejnešťastnější následky.
</comment>
</line>
<line no="2">
<change>Devítka druhém místě znamená:</change>
<predication>
Volání na poplach. Zvečera a za noci zbraně.
Neboj se.
</predication>
<comment>
Být připravený, to je všechno. Rozhodnost je nerozdělně spojena s opatrností. Jestliže jsme opatrní a uvážliví, pak se nemusíme děsit ani podléhat rozčilení. Jestliže jsme stále bdělí, dokud tu ještě není žádné nebezpečí, pak jsme připraveni, když se nebezpečí přiblíží, a nemusíme se tedy bát. Ušlechtilý člověk je ve střehu před tím, co ještě není vidět, a dělá si starosti s tím, co ještě není slyšet; proto přebývá uprostřed potíží, jako by to potíže nebyly. Když pěstujeme svůj charakter, ostatní se nám sami podvolí. Když vítězí rozum, vášně samy ustoupí. Rozvaha a výzbroj po ruce, to je správná cesta k bezpečí.
</comment>
</line>
<line no="3">
<change>Devítka třetím místě znamená:</change>
<predication>
Být mocný v lícních kostech nese nezdar. 
Ušlechtilý člověk je pevně rozhodnutý. 
Putuje sám a ocitne se v dešti.
Je pocákaný a lidé proti němu reptají.
Bez úhony.
</predication>
<comment>
Situace, ve které se nacházíme, je dvojznačná. Zatímco všichni se pustili do rozhodného boje proti sprostému prvku, jsme sami v určitém vztahu k jednomu z nízkých lidí. Kdybychom se chtěli také vnějškově ukázat jako silní a obrátili se proti němu, ještě než poměry dozrají, jen bychom tím ohrozili celkovou situaci. Neboť dotyčný nízký člověk by pak předčasně sáhl po odvetných opatřeních. Úloha vyššího člověka je zde nesmírně obtížná. Zatímco se stýká s nedobrým člověkem, musí být vnitřně pevně rozhodnutý a vyhnout se jakémukoli podílnictví na jeho nízkosti. Přitom je přirozeně špatně vnímán. Lidé si myslí, že patří ke straně nízkých. Je úplně sám, protože mu nikdo nerozumí. Jeho vztahy k nízkému člověku ho špiní v očích množství a lidé se proti němu obracejí s reptáním. Ale on jejich nesprávné hodnocení unese a neudělá chybu, neboť zůstane věrný sobě.
</comment>
</line>
<line no="4">
<change>Devítka čtvrtém místě znamená:</change>
<predication>
Na stehně není kůže a chůze je obtížná.
Když se nechá vést jako ovce, lítost zmizí.
Jakmile však člověk uslyší tato slova, neuvěří jim.
</predication>
<comment>
Člověk trpí vnitřním neklidem, takže nedokáže vydržet na svém místě. Za všech okolností by chtěl vpřed a setkává se přitom s nepřekonatelnými překážkami. Je tedy se svou situací ve vnitřním konfliktu. To plyne ze svéhlavosti, se kterou chce prosadit svou vůli. Kdyby od své umíněnosti upustil, všechno by šlo dobře. Ale tato rada bude jako mnohé dobré rady přeslechnuta. Neboť svéhlavost způsobuje, že člověk sice má uši, ale neslyší.
</comment>
</line>
<line no="5">
<change>Devítka pátém místě znamená:</change>
<predication>
Proti plevelu je potřeba pevné rozhodnosti. 
Kráčí-li středem, zůstane bez úhony.
</predication>
<comment>
Plevel stále dorůstá a lze ho jen těžko vyplenit. Tak i boj proti vysoce postavenému sprostému člověku vyžaduje pevnou rozhodnost. Jsme s ním ve vztahu, a proto je třeba se obávat, že boj vzdáme jako beznadějný. Ale to se nesmí stát. Musíme rozhodně pokračovat a nesmíme se dát svést z cesty. Jen tak zůstaneme bez úhony.
</comment>
</line>
<line no="6">
<change>Šestka nahoře znamená:</change>
<predication>
Žádné volání! 
Nakonec nezdar.
</predication>
<comment>
Vítězství se zdá vybojováno. Už zůstává jen zbytek zla, jehož rozhodné vyhubení je na čase. Všechno vypadá velmi snadně, ale právě v tom spočívá nebezpečí. Jestliže nebudeme ve střehu, zlému se podaří nepozorovaně uniknout. A jakmile se mu to podaří, vzejde ze zbývajících zárodků nové zlo, neboť zlo neumírá snadno. Rovněž u zla ve vlastním charakteru musíme odvádět důkladnou práci. Kdybychom nedbale chtěli něco ponechat, vzešlo by z toho nové zlo.
</comment>
</line>
</lines>
</hexagram>
<hexagram no="44">
<name>Kou</name>
<translated>Vykročení vstříc</translated>
<comment>
Znamení ukazuje situaci, kdy temný princip, poté co už byl odstraněn, tajně a nečekaně opět proniká zevnitř a zezdola. Ženský prvek vychází sám od sebe vstříc mužskému. To je nebezpečná a nepříznivá situace kvůli možným důsledkům, které je třeba včas rozpoznat, a tak jim zabránit.
Hexagram je přiřazen k pátému měsíci (červen - červenec), neboť s letním slunovratem temný princip pozvolna zase začíná stoupat.
</comment>
<judgement>
<predication>
Vykročení vstříc. Dívka je mocná.
Ať se s takovou dívkou nežení.
</predication>
<comment>
Vzestup nízkých je vyznačen obrazem drzého děvčete, které se lehkovážně vydává všanc, a tak na sebe strhává vládu. To by nebylo možné, kdyby mu síla a světlo také samy nevyšly vstříc. Sprostý prvek vypadá neškodně a vlichocuje se, takže z něj máme radost. Vypadá tak drobný a slabý, až si myslíme, že s ním můžeme žertovat.
Sprostý se dostane vzhůru jen tím, že jej ušlechtilý člověk považuje za neškodného a propůjčí mu moc. Kdyby proti němu od samého začátku vystoupil, nízký člověk by nikdy nemohl dosáhnout vlivu.
Ale doba Vykročení vstříc má i svou druhou stránku, která stojí za pozornost. I když vstřícné vykročení slabého vůči silnému se nesmí stát
pravidlem, přece má v určitých dobách velký význam. Když si nebe a země vyjdou vzájemně vstříc, všechny bytosti prospívají. Když si vzájemně vyjdou vstříc kníže a jeho pomocník, do světa vstupuje řád. Vzájemné vstřícné vykročení prvků, jež jsou jeden druhému určeny a na sobě závislé, je nutné. Jen musí být prosté nečistých postranních myšlenek, jinak je vykročení vstříc neblahé.
</comment>
</judgement>
<image>
<predication>
Pod nebesy vane vítr: 
obraz Vykročení vstříc.
Tak si počíná kníže při šíření svých rozkazů 
a jejich vyhlašování do čtyř světových stran.
</predication>
<comment>
Situace je podobná jako u znamení „Pozorování“ (č. 20). Tam vane vítr nad zemí, zde vane pod nebesy. V obou případech se dostane všude. Ale když byl vítr dole na zemi, plynul z toho obraz poznávání poměrů vládcem. Zde vane vítr shůry, to ukazuje na vliv, kterým vládce působí prostřednictvím svých rozkazů. Nebe je pozemským věcem vzdálené, ale větrem je uvádí do pohybu. Vládce je od lidí vzdálený, ale uvádí je do pohybu svými rozkazy a projevy vůle.
</comment>
</image>
<lines>
<line no="1">
<change>Šestka na začátku znamená:</change>
<predication>
Musí se to brzdit železným klínem. 
Vytrvalost je blahodárná.
Jestli to člověk nechá jít, zakusí nezdar.
I hubené prase je schopné řádit.
</predication>
<comment>
Pokud se vplíží méněcenný prvek, musí se okamžitě důrazně brzdit. Tím, že jej důsledně omezujeme, se vyhneme zlým vlivům. Jestliže mu necháme volnost, jistě z toho vzejde neštěstí. Člověk se nepatrností toho, co se vplížilo, nesmí nechat svést k podceňování hrozby. Dokud je prase mladé a hubené, nemůže toho ještě tolik navyvádět. Jestliže však nebylo včas omezováno a vykrmí se do sytosti a síly, prosadí se jeho pravá přirozenost.
</comment>
</line>
<line no="2">
<change>Devítka druhém místě znamená:</change>
<predication>
V koši je ryba. Bez úhony.
Není ku prospěchu hostům.
</predication>
<comment>
Nízký prvek není znásilňován, ale držen pod šetrnou kontrolou. Pak není třeba se obávat ničeho zlého. Jen se musíme postarat o to, aby se nízký prvek nesetkal s nezúčastněnými, protože by - zbavený dohledu - bez zábran rozvinul své špatné stránky.
</comment>
</line>
<line no="3">
<change>Devítka třetím místě znamená:</change>
<predication>
Na stehnech není kůže a chůze je obtížná.
Pamatuje-li člověk na nebezpečí, 
neudělá žádnou velkou chybu.
</predication>
<comment>
Jsme vnitřně v pokušení začít si něco se špatným prvkem, který se nám nabízí. To je velmi nebezpečná situace. Naštěstí jsme omezeni okolnostmi. Rádi bychom, ale nemůžeme. To je zdrojem bolestné nerozhodnosti v jednání. Ale pokud si ujasníme nebezpečnost situace, přinejmenším se vyhneme větším chybám.
</comment>
</line>
<line no="4">
<change>Devítka čtvrtém místě znamená:</change>
<predication>
V koši není ryba.
Z toho vzejde nezdar.
</predication>
<comment>
Malé lidi musíme snášet, aby nám zůstali nakloněni. Pak je můžeme také použít, když je budeme potřebovat. Jestliže se jim odcizíme a nevyjdeme jim vstříc, odvrátí se od nás, a až je budeme potřebovat, nebudou k dispozici. To však můžeme připsat na vrub sami sobě.
</comment>
</line>
<line no="5">
<change>Devítka pátém místě znamená:</change>
<predication>
Meloun přikrytý vrbovými listy: 
skryté linie.
Tehdy to člověku spadne z nebe.
</predication>
<comment>
Meloun je stejně jako ryba symbolem temného principu. Je sladký, ale snadno zahnívá, proto se obvykle chrání přikrytím vrbovými listy. Situace je taková, že silný, vnitřně pevný člověk shovívavě chrání ty nízké, kteří jsou v jeho rukou. V sobě má pevné linie řádu a krásy. Ale neuplatňuje je. Neobtěžuje nízké vnějším leskem nebo nepříjemným napomínáním, ale nechává jim úplnou volnost v pevné důvěře ve vnitřně přetvářející sílu, která přebývá v silné a čisté osobnosti. A hle! Osud je příznivý. Nízcí jsou ovlivněni a připadnou mu jako zralé ovoce.
</comment>
</line>
<line no="6">
<change>Devítka nahoře znamená:</change>
<predication>
Jde vstříc svými rohy.
Zahanbení. Bez úhony.
</predication>
<comment>
Jestliže se člověk stáhl ze světa, mnohdy se mu stává shon světa nesnesitelným. Často se najdou lidé, kteří se ve vznešené hrdosti drží dál od všeho nízkého a příkře ho odmítají všude, kde jim vyjde vstříc. Takoví lidé bývají vystaveni spílání, že jsou pyšní a nepřístupní, ale protože už nejsou na svět vázáni povinnostmi konání, není na tom dále nic zlého. Odmítnutím ze strany davu se nedají vyvést z míry.
</comment>
</line>
</lines>
</hexagram>
<hexagram no="45">
<name>Cuej</name>
<translated>Shromáždění</translated>
<comment>
Hexagram je formou i významem příbuzný s hexagramem Pi, Soudržnost (č. 8). Tam je voda na zemi, zde jezero na zemi. Jezero je místem, kde se shromažďuje voda, proto je zde idea shromáždění vyjádřena ještě silněji než v hexagramu č. 8. Táž základní myšlenka vyplývá i ze skutečnosti, že jsou zde dvě silné čáry na čtvrtém a pátém místě, které jsou původci shromáždění, zatímco tam stojí jen jedna silná čára na pátém místě obklopena slabými.
</comment>
<judgement>
<predication>
Shromáždění. Úspěch.
Král se blíží Re svému chrámu.
Je prospěšné vidět velkého muže.
To přinese úspěch. Prospěšná je vytrvalost.
Přinesení velké oběti přivodí zdar.
Je prospěšné něco podniknout.
</predication>
<comment>
Shromáždění lidí ve větších společenstvích je buď přirozené jako v rodině, nebo umělé jako ve státě. Rodina se shromažďuje kolem otce jako své hlavy. Toto shromáždění se šíří a roste prostřednictvím obětí předkům, při kterých se shromáždí celý klan. Předkové jsou shromážděnou zbožností pozůstalých soustředěni ve svém duchu, takže se nerozptýlí a nerozplynou.
Kde mají být lidé shromážděni, tam je třeba náboženských sil. Ale musí zde být i lidský vůdce jako střed shromáždění. Aby mohl shromáždit ostatní, musí být tento střed shromáždění nejprve usebraný v sobě. Jen takovou usebranou morální silou lze sjednotit svět. Tehdy po sobě velké doby sjednocení zanechají i velká díla. To je smysl přinášení velkých obětí. A rovněž ve světské oblasti jsou v době Shromáždění potřebná velká díla.
</comment>
</judgement>
<image>
<predication>
Jezero je nad zemí:
obraz Shromáždění.
Tak ušlechtilý člověk obnovuje své zbraně,
aby čelil nepředvídanému.
</predication>
<comment>
Když se voda shromažďuje v jezeře, takže stoupá nad zemi, hrozí vylití z břehů. Musíme tedy provést ochranná opatření. Tam, kde se lidé shromáždí ve větším počtu, snadno vzejde svár; kde se shromáždí majetky, snadno dojde k loupeži. Proto se v dobách shromáždění musíme včas vyzbrojit, abychom odvrátili nečekané. Utrpení přichází na zemi většinou prostřednictvím nečekaných událostí, na které nejsme připraveni. Jsme-li připraveni, lze je odvrátit.
</comment>
</image>
<lines>
<line no="1">
<change>Šestka na začátku znamená:</change>
<predication>
Jestliže jsi opravdový, avšak ne až do konce,
pak nastává hned zmatek, hned Shromáždění.
Když zavoláš, můžeš se po zásahu zase smát.
Ničeho nelituj. 
Vydat se tam je bez úhony.
</predication>
<comment>
Zde je popisována situace, kdy bychom se rádi shromáždili kolem vůdce, ke kterému vzhlížíme. Nacházíme se však v početné společnosti, kterou se necháme ovlivňovat, takže jsme ve svém rozhodnutí kolísaví. Pro shromáždění nám tedy chybí pevný střed. Jestliže však tuto nouzi vyjádříme a zavoláme o pomoc, pak stačí jeden zásah vůdce, abychom se vší nouze zbavili. Proto se nesmíme nechat zmást. Připojit se k tomuto vůdci je bez dalšího tím správným.
</comment>
</line>
<line no="2">
<change>Šestka druhém místě znamená:</change>
<predication>
Nechat se vést přinese zdar 
a zůstane bez úhony.
Je-li člověk opravdový,
je rovněž prospěšné přinést malou oběť.
</predication>
<comment>
V dobách Shromáždění by člověk neměl svou cestu volit svévolně. Na situaci se podílejí skryté síly, jež k sobě přivádějí lidi, kteří se k sobě hodí. Této přitažlivosti se musíme odevzdat, pak neuděláme chybu. Kde jsou vnitřní vztahy, tam nejsou nutné velké přípravy a formálnosti. Lidé si beztoho rozumějí, tak jako božstvo přijme milostivě i malou oběť, když je dána ze srdce.
</comment>
</line>
<line no="3">
<change>Šestka třetím místě znamená:</change>
<predication>
Shromáždění provázené povzdechy. 
Nic, co by bylo ku prospěchu.
Vydat se tam je bez úhony. 
Malé zahanbení.
</predication>
<comment>
Často se stává, že člověk má potřebu připojit se, ale všichni ostatní v okolí se už spolu semkli, takže zůstává izolovaný. Celková situace se ukazuje jako neudržitelná. Tehdy je třeba se věnovat pokroku, rozhodně se připojit k muži, který stojí blízko středu shromáždění a je schopen uvést někoho do uzavřeného kruhu. Není to žádná chyba, i když příchozí má zpočátku jako člověk z vnějšku poněkud zahanbující postavení.
</comment>
</line>
<line no="4">
<change>Devítka čtvrtém místě znamená:</change>
<predication>
Velký zdar! Bez úhony.
</predication>
<comment>
Zde je popsán muž, který kolem sebe jménem svého pána shromažďuje lidi. Protože se nesnaží o zvláštní výhody pro sebe, ale nesobecky pracuje na obecné jednotě, je jeho práce korunována úspěchem a všechno bude správně.
</comment>
</line>
<line no="5">
<change>Devítka pátém místě znamená:</change>
<predication>
Má-li člověk při Shromáždění postavení, 
neznamená to žádnou úhonu.
Jestliže se někteří ještě opravdově neúčastní,
pak je třeba vznešené, neochvějné vytrvalosti.
Pak lítost zmizí.
</predication>
<comment>
Jestliže se lidé kolem někoho shromažďují a dotyčnému se takového postavení dostalo přirozeně, aniž je hledal, pak je to jen dobré. Získá tak určitý vliv, který může být velmi užitečný. Vyvstává však rovněž možnost, že se kolem něj shromáždí takoví, kteří nepřicházejí na základě vnitřní důvěry, ale kvůli vlivnému postavení. To je jistě politováníhodné. Vůči takovým lidem není jiného prostředku než získat si jejich důvěru zvýšenou, neochvějnou svědomitostí a spolehlivostí. Tím bude skrytá nedůvěra postupně překonána a důvod k lítosti odpadne.
</comment>
</line>
<line no="6">
<change>Šestka nahoře znamená:</change>
<predication>
Nářek a vzdechy, proudy slz.
Bez úhony.
</predication>
<comment>
Může se stát, že by se člověk sice rád připojil, ale jeho dobré úmysly jsou nesprávně vnímány. Tehdy je smutný a běduje. Ale to je správná cesta. Neboť tak se může stát, že druhý dospěje k rozvaze a člověk přece ještě najde hledané a bolestně postrádané spojení.
</comment>
</line>
</lines>
</hexagram>
<hexagram no="46">
<name>Šeng</name>
<translated>Pronikání vzhůru</translated>
<comment>
Obrazem dolního trigramu, Sun, je dřevo, horní trigram, Kchun, znamená zemi. S tím se pojí myšlenka, že dřevo se prodírá zemí vzhůru. Toto „Pronikání vzhůru“ je na rozdíl od „Pokroku“ (č. 35) spjato s úsilím. Ačkoli se tedy znamení pojí s úspěchem, vztahuje se k volnímu úsilí. „Pokrok“ ukazuje spíše expanzi, „Pronikání vzhůru“ spíše přímý vzestup z neznámosti a nízkých poměrů k moci a vlivu.
</comment>
<judgement>
<predication>
Pronikání vzhůru má vznešený úspěch. 
Člověk musí vidět velkého muže.
Neboj se!
Vyrazit na jih přinese zdar.
</predication>
<comment>
Pronikání zdatného prvku vzhůru nenaráží na překážku, proto je provázeno velkým úspěchem. Postoj, který umožňuje pronikání vzhůru, není násilnický, ale skromný a poddajný. Protože je člověk nesen přízní doby, postupuje. Musí jít a vyhledat rozhodující lidi. Není třeba se ničeho bát; neboř úspěch se dostaví. Jen je nezbytné se pustit do práce, neboť blahodárná je aktivita (to je význam jihu).
</comment>
</judgement>
<image>
<predication>
Uprostřed země roste dřevo:
Obraz Pronikání vzhůru.
Tak ušlechtilý člověk obětavého založení hromadí malé,
aby je přivedl k výši a velikosti.
</predication>
<comment>
Dřevo v zemi roste bez chvatu a bez odpočinku vstříc výšce. Roste tak, že se poddajně vine kolem překážek. Podobně je ušlechtilý člověk poddajný ve svém charakteru a ve svém pokroku nikdy neodpočívá.
</comment>
</image>
<lines>
<line no="1">
<change>Šestka na začátku znamená:</change>
<predication>
Pronikání vzhůru, které nalézá důvěru, 
přinese velký zdar.
</predication>
<comment>
Zde je počáteční situace vzestupu. Dřevo bere sílu pro své pronikání vzhůru z kořenů, které jsou úplně dole. Síla pronikání vzhůru pochází z této pozice obecně. Je nízká a neznámá. Ale její přirozenost vykazuje vnitřní příbuzenství s výše postavenými, kteří vládnou, a toto společenství člověku obstarává důvěru, kterou potřebuje, aby něco mohl vykonat.
</comment>
</line>
<line no="2">
<change>Devítka druhém místě znamená:</change>
<predication>
Je-li člověk opravdový,
je rovněž prospěšné přinést malou oběť.
Bez úhony.
</predication>
<comment>
Zde se předpokládá silný muž. Nezapadá sice do svého okolí, neboť je drsný a dbá málo na formy. Ale je vnitřně upřímný, proto získá odezvu a jeho nedostatečnost ve vnějších formách nepřinese škodu. Upřímnost zde znamená vyústění spolehlivých vlastností, zatímco u odpovídající čáry předchozího znamení plyne z vnitřní pokory.
</comment>
</line>
<line no="3">
<change>Devítka třetím místě znamená:</change>
<predication>
Proniká vzhůru do prázdného města.
</predication>
<comment>
Tady odpadají všechny překážky, které se jinak pronikajícímu prvku staví do cesty. Záležitosti se zde hýbou dopředu s podivuhodnou snadností. Bez starostí sledujeme tuto cestu, abychom využili úspěchu. Z vnějšího pohledu to vypadá, jako by všechno bylo v nejlepším pořádku. Přesto však není připojen žádný výrok slibující štěstí. Je otázka, jak dlouho takový nespoutaný úspěch trvá. Je ovšem vhodné nevydávat se pochybnostem, protože tím by se síla jen brzdila, ale rychle využít přízeň doby.
</comment>
</line>
<line no="4">
<change>Šestka čtvrtém místě znamená:</change>
<predication>
Král jej přinese hoře Čchi. 
Zdar. Bez úhony.
</predication>
<comment>
Hora Čchi je na západě Číny, v oblasti, ze které pocházel král Wen, jehož syn, vévoda z Čou, připojil slova k jednotlivým liniím. Je to připomínka doby vzestupu dynastie Čou. Tehdy byli velcí pomocníci krále Wena představeni bohu domácí hory a obdrželi místa po boku vládce v síních předků. Zde se popisuje stadium, ve kterém pronikání vzhůru dosahuje svého cíle. Člověk je chválen před lidmi i před bohy a přijat do kruhu mužů, kteří na poli ducha budují život národa. Tak získá trvalý, nadčasový význam.
</comment>
</line>
<line no="5">
<change>Šestka pátém místě znamená:</change>
<predication>
Vytrvalost přinese zdar. 
Proniká vzhůru po stupních.
</predication>
<comment>
Jestliže postupujeme nepřetržitě vpřed, je důležité, abychom nepropadli opojení úspěchem. Právě při velkém úspěchu musíme stále zůstat střízliví, nesmíme chtít žádný stupeň přeskočit, ale máme jít dál pomalu, jakoby zdráhavě. Jen takový klidný, ustavičný postup, který se v ničem neukvapuje, vede k cíli.
</comment>
</line>
<line no="6">
<change>Šestka nahoře znamená:</change>
<predication>
Pronikání v temnotě.
Je prospěšné být bez přestání vytrvalý.
</predication>
<comment>
Kdo zaslepeně proniká vzhůru, ten je vnitřně zmámený. Zná jen pokrok a nezná ústup. Přitom se však vyčerpá. V takovém případě je důležité bez přestání dbát na to, že člověk musí být svědomitý a důsledný a v těchto kvalitách vytrvalý. Jen tak se osvobodí od slepého nutkání, které je vždy neblahé.
</comment>
</line>
</lines>
</hexagram>
<hexagram no="47">
<name>Kchun</name>
<translated>Tíseň (Vyčerpání)</translated>
<comment>
Nahoře je jezero, pod ním je voda. Jezero je prázdné a vyčerpané. Myšlenka vyčerpání je vyjádřena ještě jinak: nahoře je tmavá linie, která drží dvě světlé dole; dole je světlá linie sevřená dvěma tmavými. Horní trigram přináleží temnému principu, zatímco dolní patří k principu světlému. Tak jsou ušlechtilí všude utiskováni a omezováni sprostými.
</comment>
<judgement>
<predication>
Tíseň. Úspěch. Vytrvalost.
Velký muž způsobí zdar. 
Bez úhony.
Jestliže má člověk co říct, nikdo mu neuvěří.
</predication>
<comment>
Doby nouze jsou opakem úspěchu. Ale mohou vést k úspěchu, pokud se potkají se správným člověkem. Když se silný člověk ocitne v nouzi, zůstane přes všechno nebezpečí veselý a tato radost je základem pozdějších úspěchů. Znamená stálost, jež je silnější než osud. Kdo se nechá vyčerpáním vnitřně zlomit, ten samozřejmě úspěchu nedosáhne. Ale koho nouze jen ohne, v tom probudí sílu opačné reakce, která jistě časem vyjde na světlo. Toho však není schopen nízký člověk. Jen velký muž přivodí zdar a zůstane bez úhony. Ovšem vnější vliv je mu nejprve upřen a jeho slova nemají žádný účinek. Proto je v dobách nouze třeba být vnitřně silný a nenadělat moc řečí.
</comment>
</judgement>
<image>
<predication>
V jezeře není voda: 
obraz Vyčerpání.
Tak ušlechtilý člověk nasadí život, 
aby následoval svou vůli.
</predication>
<comment>
Jestliže voda odtekla z jezera dolů, musí jezero vyschnout a vyčerpat se. To je osud. To je obraz osudových protivenství v lidském životě. V takových dobách se nedá dělat nic, než že člověk vezme břímě svého osudu na sebe a zůstane si věrný. Přitom však jde o nejhlubší vrstvu vlastní bytosti, neboť jen ta je silnější než každý osud.
</comment>
</image>
<lines>
<line no="1">
<change>Šestka na začátku znamená:</change>
<predication>
Sedí stísněn pod holým stromem 
a dostane se do temného údolí.
Tři roky nic nespatří.
</predication>
<comment>
Když se člověk ocitne v nouzi, je především důležité, aby byl silný a vnitřně nouzi překonal. Jestliže však je člověk slabý, pak jej nouze přemůže. Místo aby kráčel dál, zůstane sedět pod holým stromem a upadá stále hlouběji do temnoty a těžkomyslnosti. Tím se situace stává stále bezvýchodnější. Takový postoj je důsledkem vnitřního zaslepení, které je rozhodně nutné zdolat.
</comment>
</line>
<line no="2">
<change>Devítka druhém místě znamená:</change>
<predication>
Člověk je stísněn u vína a pokrmů.
Právě přichází muž s šarlatovými nákolenicemi.
Je prospěšné předložit oběť.
Vyrazit je neblahé.
Bez úhony.
</predication>
<comment>
Zde je popsána jiná tíseň, ve které se člověk nachází. Vnějškově jde všechno dobře - má co jíst i pít. Ale je vyčerpán životní každodenností, ze které se neukazuje žádné východisko. Avšak shůry přichází pomoc. Kníže - knížata ve staré Číně nosila šarlatové nákolenice - hledá zdatné pomocníky. Jsou tu však ještě překážky, které je třeba zdolat. Proto je důležité s těmito obtížemi zacházet v neviditelném prostředí obětí a modlitbou. Vyrazit bez přípravy by vedlo k nezdaru, ačkoli to není mravně pochybené. Nepříznivost situace je zde nutno překonat vnitřní trpělivostí.
</comment>
</line>
<line no="3">
<change>Šestka třetím místě znamená:</change>
<predication>
Nechá se tísnit kamením 
a opře se o trní a bodláky.
Jde domů a nevidí svou ženu. 
Nezdar!
</predication>
<comment>
Zde se ukazuje muž, který je v dobách nouze neklidný a nerozhodný. Nejprve chce dopředu. Tu narazí na překážky, které však znamenají tíseň jen tehdy, pokud se proti nim postupuje nerozvážně. Člověk chce hlavou proti zdi a cítí se kvůli tomu zdí tísněný. Pak se opře o věci, které samy v sobě nejsou pevné, a pro toho, kdo u nich hledá oporu, jsou jen povážlivé. Teď se nerozhodně obrátí a vrací se zpátky domů, ale jen proto, aby odhalil nové zklamání, totiž že jeho žena tam není.
Mistr Kchung o tom říká: „Když se někdo nechá utiskovat něčím, co by jej utiskovat nemělo, pak jeho jméno jistě propadne hanbě. Jestliže se opírá o věci, o které se opřít nedá, jeho život se určitě ocitne v nebezpečí. Kdo je v hanbě i v nebezpečí, tomu se blíží hodina smrti. Jak by tu ještě mohl vidět svou ženu!”
</comment>
</line>
<line no="4">
<change>Devítka čtvrtém místě znamená:</change>
<predication>
Přijede velice opatrně, stísněný ve zlatém voze.
Zahanbení, ale dojde do konce.
</predication>
<comment>
Blahobytný muž vidí nouzi dolních vrstev a rád by jim pomohl. Nezasáhne však rychle a energicky, kde je to nutné, ale chopí se věci zdráhavě a odměřeně. Tu narazí na překážky. Mocní a bohatí lidé z okruhu jeho známých jej stahují do svých kruhů. Musí být s nimi a nemůže se vymanit. Proto se nachází ve velkých rozpacích. Ale nouze je přechodná. Původní síla přírody spáchanou chybu vyrovná a cíle bude dosaženo.
</comment>
</line>
<line no="5">
<change>Devítka pátém místě znamená:</change>
<predication>
Jsou mu uříznuty nohy a nos.
Je tísněn mužem v purpurových nákolenicích.
Ponenáhlu přijde radost.
Je prospěšné přinést oběti a dary.
</predication>
<comment>
Zde je někdo, komu leží na srdci blaho lidí, tísněn shora i zdola (to je význam uříznutých nohou a nosu). Nedostává se mu pomoci ze strany lidí, jejichž povinností by mělo být, aby napomohli při záchranném díle (ministři nosili purpurové nákolenice). Záležitosti se nicméně pozvolna vyvíjejí k lepšímu. Do té doby je třeba v silném vnitřním usebrání předstoupit před boha, modlit se a obětovat pro blaho celku.
</comment>
</line>
<line no="6">
<change>Šestka nahoře znamená:</change>
<predication>
Je tísněn úponky.
Pohybuje se nejistě a říká: „Pohyb budí lítost."
Jestliže nad tím pocítí lítost a sebere se, má zdar.
</predication>
<comment>
Člověk je tísněn pouty, která se dají snadno přetrhat. Tíseň se blíží svému konci. Ale on je dosud nerozhodný. Je ovlivněn předchozím stavem a myslí si, že bude muset litovat, jestliže se pohne. Jakmile však situaci prohlédne, odloží tento duševní postoj a přijme pevné rozhodnutí, podaří se mu tíseň zvládnout.
</comment>
</line>
</lines>
</hexagram>
<hexagram no="48">
<name>Ťing</name>
<translated>Studna</translated>
<comment>
Dole je dřevo, nahoře voda. Dřevo vstupuje do země, aby přineslo vodu. To je obraz staročínské vahadlové studny. Dřevem se nemíní nádoby, které ve starých dobách byly keramické, ale dřevěné rameno, jehož pohyby se voda ze studny nabírala. Obraz také ukazuje na svět rostlin, které svými těly rovněž čerpají ze země vodu. Studna, ze které se nabírá voda, zahrnuje kromě toho myšlenku nevyčerpatelného zdroje potravy.
</comment>
<judgement>
<predication>
Studna.
Člověk může změnit město, 
ale nemůže změnit studnu, 
neubývá jí ani nepřibývá.
Přicházejí a odcházejí a čerpají ze studny.
Jestliže už téměř dosáhl studniční vody, 
ale ještě není provazem až dole, 
nebo rozbil svůj džbán, nese to nezdar.
</predication>
<comment>
Hlavní města byla ve staré Číně občas překládána, zčásti kvůli výhodnější poloze, zčásti kvůli změně dynastií. Stavební styl se v průběhu staletí měnil, ale podoba studny zůstala od prastarých dob až do dnešních dnů stejná. Studna je tedy obrazem společenské organizace lidí v jejích nejprimitivnějších životních nezbytnostech, jež je nezávislá na jakýchkoli politických strukturách. Politické útvary a národy se mění, ale lidský život s jeho požadavky zůstává věčně stejný. To se nedá změnit. Život je také nevyčerpatelný. Neubývá ho ani nepřibývá a je tu pro všechny. Pokolení přicházejí a odcházejí a všichni užívají života v jeho nevyčerpatelné plnosti.
Pro dobrou státní a společenskou organizaci lidí je však nutné dvojí. Člověk musí jít až k základům života. Veškerá povrchnost v životním řádu, která nechává nejhlubší životní potřeby neuspokojeny, je právě tak nedokonalá, jako bychom nepodnikli vůbec žádný pokus o ustavení řádu. Stejně tak je nešťastná nedbalost, kterou se rozbije džbán. Jestliže se např. vojenská ochrana státu natolik přehání, že vyvolává války, které zničí moc státu, pak je to rozbití džbánu. Znamení přichází v úvahu i pro jednotlivého člověka. Ať jsou vlohy a vzdělání lidí jakkoli rozmanité, lidská přirozenost je ve svých základech u každého stejná. A každý člověk může při rozvíjení své osobnosti čerpat z nevyčerpatelného zřídla božské přirozenosti lidské bytosti. Ale i zde hrozí dvě nebezpečí: první, že člověk v pěstování své osoby nepronikne až ke skutečným kořenům lidství, a místo toho uvázne v konvencích (taková poloviční zralost je stejně zlá jako nezralost), druhé, že člověk náhle vypoví a pěstovat svou osobu zapomene.
</comment>
</judgement>
<image>
<predication>
Nad dřevem je voda: 
obraz Studny.
Tak ušlechtilý člověk povzbuzuje lidi při práci
a napomíná je, aby si vzájemně pomáhali.
</predication>
<comment>
Dole je trigram Sun, dřevo, nad ním trigram Kchan, voda. Dřevo saje vodu směrem vzhůru. Dřevo jako organismus napodobuje fungování studny, což prospívá všem částem rostliny. Stejně tak ušlechtilý člověk vnáší řád do lidské společnosti, aby ve svých částech byla ku prospěchu celku provázána jako rostlinný organismus.
</comment>
</image>
<lines>
<line no="1">
<change>Šestka na začátku znamená:</change>
<predication>
Bahno studny se pít nebude.
Ke staré studni nepřicházejí zvířata.
</predication>
<comment>
Jestliže se někdo potlouká po močálovitých dolinách jeho život zapadne do bahna. Takový člověk ztratí pro lidstvo význam. Kdo se sám zahazuje, zatím už ani druzí nepřijdou. Nakonec se o něj již nikdo nestará.
</comment>
</line>
<line no="2">
<change>Devítka druhém místě znamená:</change>
<predication>
Otvorem studny se střílejí ryby.
Džbán je rozbitý a teče.
</predication>
<comment>
Voda je sama o sobě čistá, ale není upotřebena. Ve studni tedy žijí ryby a pokud někdo přijde, pak jen proto, aby lovil ryby. Džbán je však rozbitý, takže se v něm ryby nedají ukládat.
Popisuje se zde situace někoho, kdo má sám o sobě dobré vlohy, ale ty jsou zanedbávány. Nikdo se o něj nestará. To ho vnitřně sráží. Zadává si s nízkými lidmi a nemůže už nic pořádného vykonat.
</comment>
</line>
<line no="3">
<change>Devítka třetím místě znamená:</change>
<predication>
Studna je vyčištěná, ale lidé z ní nepijí.
To je žalem mého srdce, neboť by se z ní dalo čerpat.
Kdyby král byl osvícený, užívali bychom společně štěstí.
</predication>
<comment>
Zde je po ruce zdatný muž. Podobá se vyčištěné studni, jejíž voda se dá pít. Ale není upotřeben. To je žalem lidí, kteří jej znají. Je zde přání, aby se to kníže dozvěděl. Pak by to znamenalo štěstí všech zúčastněných.
</comment>
</line>
<line no="4">
<change>Šestka čtvrtém místě znamená:</change>
<predication>
Studna je vyzdívána. Bez úhony.
</predication>
<comment>
Když se studna vyzdívá, nemůže se sice po tu dobu používat, ale práce není marná - díky ní zůstane voda čistá. Tak i v životě existují období, kdy člověk sám musí uspořádat své záležitosti. Během této doby sice nemůže vykonat nic pro druhé, ale přece je to užitečné, neboť vnitřní prací stupňuje svou sílu a schopnosti, takže potom vykoná tím více.
</comment>
</line>
<line no="5">
<change>Devítka pátém místě znamená:</change>
<predication>
Ve studni je čistý, chladný pramen, který lze pít.
</predication>
<comment>
To je dobrá studna, která má na svém dně pramen svěží vody. Muž, který má tyto ctnosti, se narodil jako zachránce a vůdce lidí. Má vodu života. Přesto však chybí znamení: Zdar. V případě studny vše záleží na tom, aby byla čerpána voda. Ta nejlepší voda je zde k občerstvení lidí jen jako možnost, dokud ji nikdo nenabírá. Tak i u vůdců lidí záleží na tom, zda z jejich pramene pijeme, zda převádíme jejich slova do života.
</comment>
</line>
<line no="6">
<change>Šestka nahoře znamená:</change>
<predication>
Ze studny se čerpá bez překážky.
Je spolehlivá. 
Vznešený zdar!
</predication>
<comment>
Studna je zde pro všechny. Ty, kteří si přijdou pro vodu, neomezuje žádný zákaz. Ať jich přijde libovolné množství, najdou, co potřebují. Studna je spolehlivá. Má pramen a nevysychá, proto znamená pro celou zemi velké požehnání. Podobně skutečně velký muž, který je nevyčerpatelně bohatý vnitřními statky. Čím více se z něj čerpá, tím větší je jeho bohatství.
</comment>
</line>
</lines>
</hexagram>
<hexagram no="49">
<name>Ke</name>
<translated>Převrat (Pelichání)</translated>
<comment>
Hexagram původně znamená zvířecí kožich, který se v průběhu roku mění pelicháním. Odtud je slovo přeneseno na „pelichání“ ve státním životě, na velké převraty, které jsou spojeny se změnou vlády. Oba trigramy, ze kterých znamení sestává, jsou stejně jako u hexagramu Kchuej, „Protiklad“ (č. 38), obě mladší dcery Li a Tuej. Ale zatímco tam starší z nich stála nahoře, a vznikl tak v podstatě jen protiklad tendencí, zde je nahoře mladší a působení jdou proti sobě, síly spolu zápasí jako oheň a voda (jezero). Každý z obou prvků se snaží ten druhý zničit. Proto myšlenka převratu.
</comment>
<judgement>
<predication>
Převrat.
Ve svůj den, tehdy nalezneš víru.
Vznešený úspěch, prospívá vytrvalostí.
Lítost mizí.
</predication>
<comment>
Státní převraty jsou neobyčejně problematickou záležitostí. Lze po nich sáhnout jen v nejkrajnějším případě, když už nezbývá žádné jiné východisko. Ne každý je k tomu povolaný, ale jen ten, kdo má důvěru lidí, a rovněž on teprve tehdy, když se čas naplní. Musí přitom postupovat správným způsobem, aby povzbudil lidi a osvětou zabránil výstřelkům. Dále při tom musí být zcela prost sobeckých cílů a musí skutečně pomáhat lidem z nouze. Jen tehdy není čeho litovat.
Doby se mění a s nimi jejich požadavky. Tak se mění roční období v průběhu roku. Tak existuje i ve světovém roce jaro i podzim národů a států, které vyžadují přebudování společnosti.
</comment>
</judgement>
<image>
<predication>
V jezeře je oheň: 
obraz Převratu.
Tak ušlechtilý člověk dává do pořádku letopočet 
a vyjasňuje doby.
</predication>
<comment>
Oheň dole a jezero nahoře spolu bojují a vzájemně se ničí. Tak v průběhu roku dochází k zápasu světlé a temné síly, který se projevuje v převratech ročních období. Člověk se stane pánem přírodních proměn, když pozná jejich pravidelnost a běh času rozdělí v souladu s nimi. Tak vstoupí do zdánlivě chaotického střídání období řád a jas a člověk se může předem přichystat na požadavky různých období.
</comment>
</image>
<lines>
<line no="1">
<change>Devítka na začátku znamená:</change>
<predication>
Je zavinut do kůže žluté krávy.
</predication>
<comment>
Ke změnám smíme přistoupit, teprve když už to jinak nejde. Proto je nejprve nutná nejzazší zdrženlivost. Musíme dosáhnout značné vnitřní pevnosti, mírnit se - žlutá je barvou středu, kráva je symbolem poddajnosti - a nejprve ještě nic nepodnikat. Neboť každý předčasný výpad má zlé následky.
</comment>
</line>
<line no="2">
<change>Šestka druhém místě znamená:</change>
<predication>
Ve svůj den, tehdy může provést převrat. 
Vyrazit přinese zdar. Bez úhony.
</predication>
<comment>
Když jsme zkusili všechno, abychom poměry reformovali, aniž by to přineslo úspěch, pak vyvstává nutnost revoluce. Ovšem takový hluboký převrat musí být dobře připravený. Musí zde být muž, který má schopnosti a důvěru veřejnosti. K takovému muži se pak můžeme obrátit. To přinese zdar a není v tom chyba. Nejprve se jedná o vnitřní postoj k novému, co musí přijít. Musíme mu takřka jít vstříc. Jen tím bude nové připraveno.
</comment>
</line>
<line no="3">
<change>Devítka třetím místě znamená:</change>
<predication>
Vyrazit přinese nezdar. 
Vytrvalost přinese nebezpečí.
Když řeč o převratu proběhla třikrát, 
pak jej může začít a dojde víry.
</predication>
<comment>
Když je změna nutná, pak existují dvě chyby, kterým je nutné se vyhnout. Jednou je příliš prudký a bezohledný postup, který je spojen s nezdarem. Druhou je přehnaně konzervativní zdráhání, které je rovněž nebezpečné. Nesmíme naslouchat každé řeči, která volá po změně stávajícího. Ale také nesmíme oslyšet opakované a podložené stížnosti. Když slova o změně zazní třikrát a dobře jsme je uvážili, pak můžeme převratu dát svou víru a pustit se do něj. Pak dojdeme víry a něčeho dosáhneme.
</comment>
</line>
<line no="4">
<change>Devítka čtvrtém místě znamená:</change>
<predication>
Lítost mizí. Člověk dojde víry.
Změnit státní pořádek přinese zdar.
</predication>
<comment>
Změny, které boří základy, vyžadují nezbytnou autoritu. Musí zde být vnitřní síla charakteru i vlivné postavení. To, co člověk dělá, musí odpovídat vyšší pravdě a nesmí se zakládat na svévolných nebo malicherných motivech. Pak z toho vzejde velké blaho. Jestliže se revoluce nezakládá na vnitřní pravdě, pak je vždy neblahá a nemá úspěch. Neboť lidé nakonec podporují jen takové podniky, ve kterých instinktivně cítí vnitřní oprávněnost.
</comment>
</line>
<line no="5">
<change>Devítka pátém místě znamená:</change>
<predication>
Velký muž se mění jako tygr.
Ještě než se zeptá orákula, dojde víry.
</predication>
<comment>
Tygří kožich se svými jasně viditelnými černými pruhy na žlutém základu je i na dálku zřetelně členěný. Tak je tomu při převratech, které provádí velký muž: ukazují se výrazné, jasné směrnice, kterým je každý schopen rozumět. Nemusí se tedy nejprve ptát orákula, neboť lidé se k němu přidají sami.
</comment>
</line>
<line no="6">
<change>Šestka nahoře znamená:</change>
<predication>
Ušlechtilý člověk se mění jako panter. 
Sprostý pelichá ve tváři.
Vyrazit přinese nezdar.
Prodlévat ve vytrvalosti přinese zdar.
</predication>
<comment>
Když jsou zásadní otázky rozhodnuty, jsou ještě nutné přeměny v jednotlivostech a přesnější doladění prací. To lze přirovnat k rovněž zřetelným, ale menším skvrnám panteří kožešiny. Také u nízkých lidí v důsledku toho dochází ke změnám. V souladu s novým řádem rovněž mění srst. Tato výměna srsti samozřejmě nejde do hloubky, ale to se ani nedá čekat. Musíme se spokojit s možnostmi. Kdybychom chtěli jít příliš daleko, vedlo by to ke znepokojení a obratu k nezdaru. Neboť tím, o co se usiluje ve velkých převratech, jsou jasné, solidní poměry, které zaručují uklidnění za současných možností.
</comment>
</line>
</lines>
</hexagram>
<hexagram no="50">
<name>Ting</name>
<translated>Kotel</translated>
<comment>
Celý hexagram je obrazem kotle, dole nohy, pak břicho nádoby, pak ucha, případně držadla a nahoře kruhy k přenášení. Obraz kotle navozuje rovněž myšlenku potravy. Kotel odlitý z bronzu byl nástrojem, který v chrámech předků a při oslavách obsahoval uvařené pokrmy. Pán domu je z něj bral a dával do misek hostů.
Také Studna nese jako vedlejší myšlenku dávání potravy, ale spíše pro lidi obecně. Kotel jako nástroj vytříbené kultury naznačuje péči o zdatné muže a jejich výživu, přičemž tato péče prospívala vládě státu (srov. čtyři znamení provázená ideou výživy, č. 5, 27, 48, 50).
Tento hexagram a hexagram „Studna“ představují jediná dvě znamení v
Knize proměn,
která znázorňují konkrétní umělé předměty. I zde má myšlenka svou abstraktní stránku. Dolní Sun je dřevo a vítr, horní Li je plamen; představuje tedy z ohně a větru rozdmýchaný plamen, který rovněž připomíná myšlenku přípravy jídla.
</comment>
<judgement>
<predication>
Kotel. Vznešený zdar. 
Úspěch.
</predication>
<comment>
Zatímco Studna pojednává o sociální základně společnosti, která je jako voda, jež slouží za potravu dřevu, zde se naznačuje kulturní nadstavba
společnosti. Zde je to dřevo, které slouží za potravu plameni, duchovnímu životu. Všechno viditelné se musí stupňovat a pokračovat směrem k neviditelnému - tím získává správné posvěcení, správnou jasnost a pevné kořeny v souvislostech světa.
Tak se zde ukazuje kultura, jež má svůj vrchol v náboženství. Kotel slouží k obětování bohu. To nejvyšší lidské musí být obětováno božskému. Ale vpravdě božské se neukazuje oddělené od lidského. Nejvyšší boží zjevení je v prorocích a svatých. Jejich uctívání je pravým uctíváním boha. Boží vůle, která se jimi zjevuje, musí být pokorně přijímána. Pak dochází k vnitřnímu osvícení a pravému porozumění světu, které vede k velkému blahu a úspěchu.
</comment>
</judgement>
<image>
<predication>
Nad dřevem je oheň: 
obraz Kotle.
Tak ušlechtilý člověk tím,
že upraví stanovisko, upevňuje osud.
</predication>
<comment>
Dřevo je osudem ohně - dokud dole je, oheň nahoře hoří. Podobně je to i s lidským životem. Rovněž v člověku je osud, který jeho životu propůjčuje sílu. A když se podaří určit životu a osudu správné místo, tehdy člověk upevňuje svůj osud, neboť život je potom bezprostředně v souladu s osudem. V těchto slovech se nacházejí narážky na umění pěstování života, které se v tajné nauce praxe čínské jógy tradovalo od úst k ústům.
</comment>
</image>
<lines>
<line no="1">
<change>Šestka na začátku znamená:</change>
<predication>
Kotel s převrácenýma nohama.
Prospívá k odstranění uváznutého.
Vezme si vedlejší ženu kvůli jejímu synovi. 
Bez úhony.
</predication>
<comment>
Když převrhneme kotel, ještě než jej začneme používat, celkem nic to neříká; naopak se tak dostane ven nečistota. Vedlejší žena je o sobě nízko postavená, ale protože má syna, dostane se jí cti.
Obě přirovnání vyjadřují myšlenku, že v dobách vysoké kultury, jež jsou hexagramem naznačeny, může nějak pochodit každý, kdo je dobré vůle. Ať je jakkoli nízký, pokud je připravený se očistit, bude přijat. Dosáhne postavení, neboť se může plodně osvědčit vykonanými činy a v důsledku toho se mu dostane uznání.
</comment>
</line>
<line no="2">
<change>Devítka druhém místě znamená:</change>
<predication>
V kotli je potrava.
Mí sousedé závidí,
ale nemohou mi nijak uškodit.
Zdar!
</predication>
<comment>
V dobách vysoké kultury všechno záleží na tom, aby člověk skutečně něco vykonal. Jestliže se spolehne jen na opravdové činy, pak sice snad zakusí závist a nepřízeň, ale to není nebezpečné. Čím více se omezí na své pozitivní výsledky, tím méně mu mohou závistníci uškodit.
</comment>
</line>
<line no="3">
<change>Devítka třetím místě znamená:</change>
<predication>
Ucho kotle je změněno.
Člověk je omezen ve své cestě.
Bažantí tuk není sněden.
Teprve až zaprší, lítost se vyčerpá.
Nakonec přijde zdar.
</predication>
<comment>
Ucho je místem, s jehož pomocí se kotel zvedá. Když se ucho změní, kotel nelze zvednout a použít a skvostné pokrmy, které v něm jsou, jako třeba bažantí tuk, bohužel nikomu neslouží za potravu.
Je zde vylíčen někdo, kdo se v době vysoké kultury nachází na místě, na kterém mu nikdo nevěnuje pozornost a nikdo jej neuznává. To znamená pro jeho působení těžké omezení. Veškeré jeho dobré vlastnosti a duchovní vlohy jsou tak bez užitku promarněny. Člověk se však musí starat, aby měl skutečný duchovní majetek. Pak jistě nakonec přijde doba, kdy se překážky uvolní a všechno půjde dobře. Uvolnění napětí je zde jako obvykle symbolizováno deštěm.
</comment>
</line>
<line no="4">
<change>Devítka čtvrtém místě znamená:</change>
<predication>
Kotli se ulamují nohy.
Knížecí pokrm je rozsypán a podoba poskvrněna.
Nezdar!
</predication>
<comment>
Člověk má těžkou, zodpovědnou úlohu, na jejíž splnění nestačí. Protože se jí navíc nevěnuje z plných sil, ale zahazuje se s lidmi nízkého postavení, její splnění se nezdaří. Tím si sám přivodí potupu a hanbu.
Mistr Kchung o tom říká: „Slabý charakter při váženém postavení, nepatrné vědění a velké plány, málo síly spolu s těžkou zodpovědností zřídka ujdou neštěstí.“
</comment>
</line>
<line no="5">
<change>Šestka pátém místě znamená:</change>
<predication>
Kotel má žlutá ucha, zlaté závěsné kruhy. 
Prospěšná je vytrvalost.
</predication>
<comment>
Zde je muž ve vládnoucí pozici, který je svým založením přístupný a skromný. Tímto vnitřním postojem se mu podaří nalézt silné a zdatné pomocníky, kteří ho doplní a pomohou mu v jeho díle. Je důležité, aby se v zaujetí tohoto stanoviska, které vyžaduje trvalé vnitřní sebezapření, nenechal zmást a pevně se jej držel.
</comment>
</line>
<line no="6">
<change>Devítka nahoře znamená:</change>
<predication>
Kotel má nefritové kruhy. 
Velký zdar! 
Nic, co by nebylo ku prospěchu.
</predication>
<comment>
U předchozí čáry jsou nosné kruhy označeny jako zlaté, aby byla popsána jejich síla. Zde jsou z nefritu. Nefrit se vyznačuje tím, že sjednocuje tvrdost s měkkým leskem. Ze stanoviska muže, který je přístupný radě, působí tato rada jako silná podpora. Zde je rada charakterizována hlediskem mudrce, který ji uděluje. Díky tomu bude mírná a vytříbená jako ušlechtilý nefrit. Tehdy najde dílo zalíbení v očích božstva, které dává velké blaho, a bude příjemné lidem. Proto jde všechno dobře.
</comment>
</line>
</lines>
</hexagram>
<hexagram no="51">
<name>Čen</name>
<translated>Podnět (Otřes, Hrom)</translated>
<comment>
Hexagram Čen je nejstarší syn, který se energicky a mocně chápe vlády. Tento pohyb je tak prudký, že budí hrůzu. Jako obraz mu slouží hrom, který vyráží ze země a jehož otřes působí bázeň a chvění.
</comment>
<judgement>
<predication>
Otřes přinese úspěch.
Otřes přichází: Hu, hu! 
Smích: Ha, ha!
Otřes budí hrůzu na tisíc mil 
a on neupustí obětní lžíci a číši.
</predication>
<comment>
Otřes, který stoupá v nitru na základě vystoupení boha, vede k tomu, že se člověk děsí, ale tato bázeň před bohem je dobrá - neboť způsobí, že může přijít radost a veselí. Jestliže jsme se vnitřně naučili, co je to bázeň a chvění, pak jsme v bezpečí vůči vnějším vlivům. I když hrom burácí, až vyděsí vše na tisíc mil kolem, zůstaneme vnitřně tak usebraní a uctiví, že nepřerušíme obětní úkon. Taková hluboká vnitřní opravdovost, od které se bezmocně odrazí všechny vnější hrůzy, představuje duchovní postoj, který musí mít vůdci lidí a vládci.
</comment>
</judgement>
<image>
<predication>
Opakované hřmění: 
obraz Otřesu.
Tak ušlechtilý člověk 
v bázni a chvění opravuje svůj život 
a zkoumá sám sebe.
</predication>
<comment>
Opakované hřmění přináší svými otřesy bázeň a chvění. Tak je ušlechtilý člověk ustavičně v uctivé bázni před vystoupením boha, uvádí svůj život v soulad s řádem a zkoumá své srdce, zda v skrytu nic neodporuje boží vůli. Tak je bázeň základem pravdivého žití.
</comment>
</image>
<lines>
<line no="1">
<change>Devítka na začátku znamená:</change>
<predication>
Přichází otřes: Hu, hu!
Vzápětí následuje smích: Ha, ha!
Zdar!
</predication>
<comment>
Člověka se nejprve zmocňují bázeň a chvění vzbuzené otřesem, takže má dojem, že je vůči ostatním v nevýhodě. Ale to je jen přechodné. Když projde soudem, dostaví se ulehčení. Atak právě hrůza, kterou zprvu musí podstoupit, přináší z celkového pohledu zdar.
</comment>
</line>
<line no="2">
<change>Šestka druhém místě znamená:</change>
<predication>
Otřes přichází s nebezpečím.
Stotisíckrát ztratíš své poklady 
a musíš vystoupit na devět kopců.
Nehoň se za nimi.
Po sedmi dnech je zase dostaneš nazpět.
</predication>
<comment>
Zde je popsána situace, kdy působením otřesu upadneme do nebezpečí a utrpíme značné ztráty. Poměry jsou takové, že odpor se protiví směru, kterým se pohybuje doba, a je tedy bezúspěšný. Proto bychom se měli jednoduše stáhnout do vyšších oblastí, které jsou pro hrozící nebezpečí nepřístupné. S majetkovými ztrátami se musíme smířit a neměli bychom se o ně příliš starat. Aniž bychom se za majetkem honili, dostaneme jej zpátky, až pomine doba, jejíž otřesy nás o něj připravily.
</comment>
</line>
<line no="3">
<change>Šestka třetím místě znamená:</change>
<predication>
Otřes přichází a člověk je bez sebe.
Jestliže v důsledku otřesu koná, 
neštěstí jej nezasáhne.
</predication>
<comment>
Existují tři druhy otřesů: otřes nebes, kterým je hrom, dále otřes osudu a konečně otřes srdce.
Zde nejde ani tolik o vnitřní otřes, jako spíše o otřes osudu. V takových dobách otřesu člověk snadno ztratí rozvahu, takže nepoznává možnosti, jak by mohl jednat, a oněmělý se vydává osudu. Pokud se otřesem osudu nechá pohnout k vnitřnímu pohybu, bez velké námahy vnější rány osudu překoná.
</comment>
</line>
<line no="4">
<change>Devítka čtvrtém místě znamená:</change>
<predication>
Otřes padá do bahna.
</predication>
<comment>
Vnitřní pohyb je ve svém úspěchu zčásti závislý na okolnostech. Jestliže jsou okolnosti takové, že neznamenají ani odpor, který se dá energicky zdolat, ani se věci nepoddávají, aby šlo vybojovat vítězství, ale všechno je ztěžklé a líné jako bahno, pak je pohyb ochromen.
</comment>
</line>
<line no="5">
<change>Šestka pátém místě znamená:</change>
<predication>
Otřes stíhá otřes: 
nebezpečí.
Ale člověk naprosto nic neztratí, 
jenom je práce.
</predication>
<comment>
Tady nejde jen o jeden otřes, ale o řadu otřesů, které nedovolují popadnout dech. Ale přesto otřes nepřinese ztrátu, protože dbáme o to, abychom se drželi v centru pohybu. Tak se osvobodíme z bezmoci vůči osudu, který by námi jinak smýkal sem a tam.
</comment>
</line>
<line no="6">
<change>Šestka nahoře znamená:</change>
<predication>
Otřes přinese úpadek a ustrašené rozhlížení.
Jít napřed přinese nezdar.
Jestliže ještě nestihl vlastní tělo, 
ale teprve stihl souseda, pak není úhony.
Druzí mají řeči.
</predication>
<comment>
Když vnitřní otřes dostoupí vrcholu, olupuje člověka o rozvahu a jasný pohled. V takovém otřesení přirozeně není možné uváženě konat. Tehdy je tím správným zastavit se, dokud zase nenajdeme klid a jasnost.
Toho je však člověk schopen jen do té doby, dokud není sám nakažen rozčilením, zatímco na okolí již může pozorovat neblahé účinky takového rozrušení. Jestliže včas ustoupí od konání, zůstane prost chyb a škod. Ale druzi, kteří se už nedají varovat, s ním ve svém rozčilení určitě nebudou spokojeni. Nicméně na to se nesmí ohlížet.
</comment>
</line>
</lines>
</hexagram>
<hexagram no="52">
<name>Ken</name>
<translated>Stání, hora</translated>
<comment>
Obrazem hexagramu je hora, nejmladší syn nebes a země. Mužský prvek je nahoře, což je také pozice, o kterou podle své povahy usiluje, ženský prvek je dole, kam jej vede jeho směr pohybu. Je zde tedy klid, protože pohyb dosáhl svého normálního konce.
Přeneseme-li to na lidstvo, ukazuje se zde problém dosažení klidu srdce. Srdce lze velmi těžko uklidnit. Zatímco buddhismus se snaží o klid cestou odeznění veškerého pohybu v nirváně, stanovisko
Knihy proměn
zní, že klid je jen polární stav, který má vždy své doplnění v pohybu.
Ve slovech textu jsou možná obsaženy pokyny k jógovým cvičením.
</comment>
<judgement>
<predication>
Stání jeho zad,
takže už nepociťuje své tělo.
Jde na svůj dvůr a nevidí své lidi.
Bez úhony.
</predication>
<comment>
Pravý klid spočívá v tom, že člověk stojí, když přišel čas zastavit se, a že jde vpřed, když přišel čas jít. Tímto způsobem je klid a pohyb v souladu s požadavky doby, a tím vchází do života světlo.
Znamení je koncem a začátkem všeho pohybu. Záda se zde uvádějí proto, že se v nich nacházejí všechna nervová spojení, která zprostředkovávají pohyb. Jestliže zastavíme pohyb těchto míšních nervů, pak lze říci, že zmizí já se svým nepokojem. Jakmile jsme dosáhli takového vnitřního klidu, můžeme se obrátit k vnějšímu světu. Nevidíme v něm už zápas a hemžení jednotlivých bytostí, a proto máme opravdový klid, který je nutný, máme-li rozumět zákonitostem světového dění a jednat podle nich. Kdo koná z takové hluboké vrstvy, ten neudělá chybu.
</comment>
</judgement>
<image>
<predication>
Společně stojící hory: 
obraz Stání.
Tak ušlechtilý člověk svými myšlenkami nepřekračuje své podmínky.
</predication>
<comment>
Srdce ustavičně myslí. To nelze změnit. Ale pohyby srdce, tzn. myšlenky, by se měly omezit na současnou životní situaci. Veškeré myšlení, které ji přesahuje, srdce jen zraňuje.
</comment>
</image>
<lines>
<line no="1">
<change>Šestka na začátku znamená:</change>
<predication>
Stání jeho palců u nohou.
Bez úhony,
Prospěšná je ustavičná vytrvalost.
</predication>
<comment>
Klidné setrvání palců u nohou znamená zastavení, ještě než jsme se začali pohybovat. Začátek je doba, kdy člověk nenadělá moc chyb. Ještě je ve shodě s původní nevinností. Vidí věci intuitivně takové, jaké jsou, neovlivněný ještě zatemněním zájmy a žádostí. Kdo klidně stojí na začátku, dokud ještě neopustil pravdu, najde to pravé. Jen potřebuje vytrvalou pevnost, aby nepropadl přešlapování zbavenému vůle.
</comment>
</line>
<line no="2">
<change>Šestka druhém místě znamená:</change>
<predication>
Stání jeho lýtek.
Nemůže zachránit toho, jehož následuje. 
Jeho srdce se neraduje.
</predication>
<comment>
Noha se nemůže samostatně pohybovat, neboť je ve svém pohybu závislá na pohybu těla. Jestliže je tělo v silném pohybu a noha se náhle zastaví, vede pokračující pohyb těla k tomu, že člověk upadne.
Tak je tomu i s člověkem, který se nachází v doprovodu silnější osobnosti. Bude stržen. Dokonce i když zastaví na dráze nepravosti, druhého v silném pohybu už přece zastavit nemůže. Tam, kde se pán dere vpřed, nedokáže jej služebník zachránit, i kdyby to myslel sebelépe.
</comment>
</line>
<line no="3">
<change>Devítka třetím místě znamená:</change>
<predication>
Stání jeho boků.
Strnutí jeho křížové kosti.
Nebezpečné. Srdce se dusí.
</predication>
<comment>
Jedná se tu o vynucený klid. Srdce, které je nepokojné, má být násilně zkroceno. Ale násilím potlačovaný oheň se promění ve štiplavý kouř, který se dusivě šíří.
Při cvičení meditace a soustředění se proto nesmí postupovat násilně. Klid třeba vyvinout zcela přirozeně ze stavu vnitřního usebrání. Jestliže má být klid násilně vynucen umělým zatuhnutím, pak vede meditace k velkým nesnázím.
</comment>
</line>
<line no="4">
<change>Šestka čtvrtém místě znamená:</change>
<predication>
Stání jeho trupu.
Bez úhony.
</predication>
<comment>
Klidné držení zad, jež je zmíněno ve slovech vztahujících se k celému hexagramu, znamená, že člověk zapomene na já. To je nejvyšší stupeň klidu. Zde ještě tohoto stupně klidu není dosaženo Jsme sice už schopni zastavit já s jeho myšlenkami a hnutími, ale ještě od něj nejsme zcela osvobozeni. Ovšem uklidnění srdce je důležitou funkcí, která časem vede k úplnému vyřazení egoistických hnutí. I když ještě nejsme osvobozeni od všech nebezpečenství pochybností a neklidu, přece tento postoj mysli není chybný, neboť spočívá na cestě k naznačenému vyššímu stavu.
</comment>
</line>
<line no="5">
<change>Šestka pátém místě znamená:</change>
<predication>
Stání jeho čelistí.
Slova mají řád.
Lítost mizí.
</predication>
<comment>
V nebezpečné situaci, zejména dokud jí člověk není na výši, je snadné přijít s řečmi a prostořekým žertováním. Ale neopatrným mluvením se snadno dostaneme do situací, kdy máme potom nezřídka čeho litovat. Pouze tehdy, jsme-li v mluvení zdrženliví, získají slova na pevnější podobě, a pak zmizí důvod k lítosti.
</comment>
</line>
<line no="6">
<change>Devítka nahoře znamená:</change>
<predication>
Velkorysé zastavení.
Zdar!
</predication>
<comment>
Zde se uvádí dokončení snahy o dosažení klidu. Člověk je klidný nikoli malicherně vymezeným způsobem v jednotlivostech. Naopak, všeobecné zřeknutí se v celku dává klid a zdar pro vše jednotlivé.
</comment>
</line>
</lines>
</hexagram>
<hexagram no="53">
<name>Ťien</name>
<translated>Vývoj (Pozvolný pokrok)</translated>
<comment>
Znamení sestává z trigramu Sun (dřevo, pronikání) nahoře, případně vně, a trigramu Ken (hora, klid) dole, popřípadě uvnitř. Strom se na hoře rozvíjí zvolna a spořádaně a díky tomu stojí pevně zakořeněn.
Z toho plyne myšlenka vývoje, který zvolna postupuje krok za krokem. Na to poukazují i vlastnosti trigramů: uvnitř je klid, který chrání před neuváženostmi a vně pronikání umožňující vývoj a pokrok.
</comment>
<judgement>
<predication>
Vývoj. Dívka bude provdána. 
Zdar!
Prospěšná je vytrvalost.
</predication>
<comment>
Vývoj, který vede k tomu, že dívka následuje muže do jeho domu, je zdráhavý. Než dojde ke sňatku, je třeba vyřídit různé formality. Tento pozvolný vývoj lze přenést i na jiné poměry: např. na situaci, kdy se jedná o správné vztahy při spolupráci, nebo při jmenování úředníka. Tehdy je třeba vyčkat uplynutí správného vývoje. Překotný postup by nebyl dobrý. A nakonec úplně stejné je to tam, kde chceme vyvíjet vliv na druhé. I zde se jedná o konkrétní cestu vývoje na základě kultury vlastní osobnosti. Žádný agitátorský vliv nepůsobí trvale.
Stejnou cestou se musí ubírat i vývoj v nitru, jestliže má být dosaženo trvalých výsledků.
Mírný, přizpůsobivý prvek, který však je přece zároveň pronikající, je tím vnějším, co musí vzejít z vnitřního klidu.
Postupný vývoj nezbytně vyžaduje soustavnost. Neboť jen soustavnost způsobí, že pomalý vývoj neuvázne.
</comment>
</judgement>
<image>
<predication>
Na hoře je strom: 
obraz Vývoje.
Tak ušlechtilý člověk přebývá v důstojné ctnosti,
aby zlepšil mravy.
</predication>
<comment>
Strom na hoře je daleko viditelný a jeho vývoj má vliv na obraz krajiny v celém okolí. Nevyráží vzhůru jako rostliny močálů, neboť jeho růst se odvíjí postupně. Rovněž působení na lidi může být jen postupné. Náhlé ovlivňování nebo buzení nemá delší trvání. Pokrok musí být veskrze pozvolný. Chce-li člověk dosáhnout takového pokroku ve veřejném mínění, ve veřejných obyčejích, je nutné, aby jeho osobnost získala vliv a těžiště. To se stane pečlivou a ustavičnou prací na vlastním morálním vývoji.
</comment>
</image>
<lines>
<line no="1">
<change>Šestka na začátku znamená:</change>
<predication>
Divoká husa se pozvolna blíží ke břehu.
Mladý syn je v nebezpečí.
Jsou řeči. Bez úhony.
</predication>
<comment>
Jednotlivé linie mají všechny za obraz povlovné přibližování divoké husy ke břehu. Divoká husa je symbolem manželské věrnosti. Říká se o ní, že po smrti svého manžela se nespojí s druhým.
První linie ukazuje první zastávku na pouti vodního ptáka z vody do výše. Břehu je dosaženo. Jde o situaci osamoceného mladého člověka, který se chce začít v životě prosazovat. Protože nemá nikoho, kdo by mu vyšel vstříc, jsou jeho první kroky pomalé a váhavé a je obklopen nebezpečím. Přirozeně, že je všemožně kritizován. Ale právě obtíže způsobují, že se neukvapí a jeho pokrok se zdaří.
</comment>
</line>
<line no="2">
<change>Šestka druhém místě znamená:</change>
<predication>
Divoká husa pozvolna putuje ke skále.
Jídlo a pití v pokoji a svornosti. 
Zdar!
</predication>
<comment>
Skála představuje bezpečné místo na břehu. Vývoj je o krok dál. Počáteční nejistota je za námi. Našli jsme v životě zajištěné místo, díky kterému máme slušné živobytí. Tento první úspěch, který otevírá dráhu možného působení, dává naší náladě radost a my zklidněni kráčíme vstříc budoucnosti.
O divoké huse se říká, že když najde potravu, volá příslušníky svého druhu - to je obraz pokoje a svornosti ve štěstí. Člověk nechce štěstí jen pro sebe, ale je připraven je sdílet s ostatními.
</comment>
</line>
<line no="3">
<change>Devítka třetím místě znamená:</change>
<predication>
Divoká husa se pozvolna blíží k náhorní rovině.
Muž vyrazí a už se nevrátí.
Žena nosí dítě, ale nepřivede je na svět. 
Nezdar!
Je prospěšné odrazit lupiče.
</predication>
<comment>
Suchá náhorní rovina není pro divokou husu vhodná. Jestliže se tam vydá, pak ztratila svou cestu a zašla moc daleko. To se protiví zákonu vývoje.
Tak je tomu i v lidském životě. Když věci nenecháme, aby se klidně vyvíjely, ale předčasně se vrhneme do boje, pak to přinese neštěstí. Vlastní život vydáme všanc a rodina kvůli tomu hyne. To však není vůbec nutné. Jde jen o důsledek toho, že překročíme zákon přirozeného vývoje. Jestliže sami nevyhledáváme boj, ale omezíme se na to energické hájení svého místa a na odrážení neoprávněných útoků, pak půjde všechno dobře.
</comment>
</line>
<line no="4">
<change>Šestka čtvrtém místě znamená:</change>
<predication>
Divoká husa se zvolna blíží ke stromu.
Snad na něm najde plochou větev. Bez úhony.
</predication>
<comment>
Strom není místem, které by bylo pro divokou husu vhodné. Ale jestli je chytrá, najde plochou větev, na které může stát. V životě se v průběhu vývoje ocitneme často v situacích, které nám neodpovídají a ve kterých se těžko můžeme vyhnout nebezpečenstvím. Tehdy je důležité, abychom byli chytří a ústupní. Pak můžeme uprostřed ohrožení nalézt bezpečné místo, na kterém lze žít.
</comment>
</line>
<line no="5">
<change>Devítka pátém místě znamená:</change>
<predication>
Divoká husa se pozvolna blíží k vrcholu. 
Žena nebude mít po tři roky dítě.
Nakonec jí nic nemůže zabránit. 
Zdar!
</predication>
<comment>
Vrchol znamená místo ve výšce. Ve vysokém postavení člověk snadno upadne v osamění. Je nesprávně vnímán tím, na koho je odkázaný: žena svým mužem, úředník svým pánem. Příčinou toho jsou neupřímní lidé, kteří do těchto vazeb pronikli. Následkem je, že vztahy zůstávají sterilní a nic není vykonáno. Ale vývoj s sebou přinese, že se nedorozumění vyjasní a nakonec dojde ke sjednocení.
</comment>
</line>
<line no="6">
<change>Devítka nahoře znamená:</change>
<predication>
Divoká husa se pozvolna blíží k oblačným výšinám.
Její pera mohou být použita při posvátném tanci.
Zdar!
</predication>
<comment>
Zde se život uzavírá. Dílo spočívá dokončené. Jeho let se zvedá do nebe jako let divokých hus, když opustily zemskou půdu. Tehdy odlétají a ve svém letu chovají řád, tvoří obrazce přísných linií.
A když jejich pera padnou dolů, lze je použít jako ozdoby při posvátné chrámové pantomimě.
Tak je život celistvého člověka jasným světlem pro lidi na zemi, kteří k němu vzhlížejí jako ke vzoru.
</comment>
</line>
</lines>
</hexagram>
<hexagram no="54">
<name>Kuej-mej</name>
<translated>Dívka k provdání</translated>
<comment>
dole
Radost, jezero
Nahoře je Čen, nejstarší syn, dole Tuej, nejmladší dcera. Muž jde napřed, dívka jej radostně následuje. Líčí se dívčin vstup do mužova domu. Znamení, která popisují vztahy mezi manžely, jsou celkem čtyři. Č. 31, Sien,,Všestranný vliv“, vykresluje přitažlivost, kterou na sebe vzájemně působí mladý pár. Č. 32, Cheng, „Trvání“, líčí stálé poměry manželství. Č. 53, Ťien, ,,Vývoj“, líčí zdráhavé a obřadné děje při uzavírání manželství. Kuej-mej, „Dívka k provdání“, nakonec ukazuje staršího muže, kterého do manželství následuje mladá dívka.
Poznámka: V Číně vládne formálně monogamie. Každý muž má jen jednu oficiální ženu. Toto spojení, které se týká spíše rodin než obou zúčastněných, se uzavírá s přísnou dbalostí forem. Muž má však právo vyhovět i svým něžnějším sklonům osobní povahy. A je nekrásnější povinností dobré ženy, aby mu v tom pomohla. Tak se vztah utváří hezky a otevřeně. Dívka, která podle volby muže vstoupí do rodiny, se skromně podřídí hospodyni jako mladší sestra. Samozřejmě že se zde jedná o choulostivé a jemné otázky, které vyžadují značný takt na všech stranách. Avšak jsou-li okolnosti příznivé, nachází se zde řešení určitého problému, které se evropské kultuře nezdařilo. Ženy v Číně přirozeně odpovídají ideálu stejně málo, jako jsou manželství v Evropě průměrně v souladu s evropským ideálem soužití muže a ženy.
</comment>
<judgement>
<predication>
Dívka k provdání.
Podniky přinesou nezdar.
Nic, co by bylo ku prospěchu.
</predication>
<comment>
Dívka, která je přijata do rodiny, aniž by byla hlavní ženou, si musí počínat obzvlášť opatrně a zdrženlivě. Nesmí sama povstat, aby zapudila hlavní ženu, neboť to by znamenalo narušení řádu a navození neudržitelných poměrů.
To se vztahuje na všechny volné vztahy mezi lidmi. Zatímco právně uspořádané vztahy vykazují pevnou souvislost povinností a práv, zakládají se vztahy nesené náklonností ve svém trvání čistě na taktní zdrženlivosti.
Náklonnost jako princip vztahu je velmi důležitá ve všech vztazích ve světě, neboť ze sjednocení nebe a země pochází existence celé přírody. A právě tak je volná náklonnost jako princip sjednocení počátkem a koncem všech vztahů mezi lidmi.
</comment>
</judgement>
<image>
<predication>
Nad jezerem hřmí: 
obraz Dívky k provdání.
Tak ušlechtilý člověk z věčnosti konce rozeznává pomíjivé.
</predication>
<comment>
Hrom čeří vodu jezera, která jej následuje v podobě třpytných vln. To je obraz dívky, která následuje muže své volby. Ovšem každé spojení mezi lidmi v sobě zahrnuje nebezpečí, že se vmísí zmatky, které povedou k nekonečným nedorozuměním a svízelím. Proto je nezbytné mít neustále na paměti konec. Když sebou člověk nechá zmítat, schází se a zase rozchází, jak se to samo seběhne. Jestliže naproti tomu nespouští ze zřetele ustavičný konec, pak se mu podaří obeplout útesy, které ohrožují užší vztahy mezi lidmi.
</comment>
</image>
<lines>
<line no="1">
<change>Devítka na začátku znamená:</change>
<predication>
Dívka k provdání jako vedlejší žena.
Chromý, který může chodit.
Podniky přinesou zdar.
</predication>
<comment>
Mezi palácovými dámami, které byly podřízeny královně jako mladší sestry té starší, měla starověká knížata zavedený pevný hodnostní řád. Palácové dámy také mnohdy pocházely z rodiny královny, která je svému muži sama přivedla.
Smysl je ten, že mladá dívka, když po dohodě s manželkou vstoupí do rodiny, není navenek manželce rovna, ale skromně ustoupí do pozadí. Pokud se však umí vpravit do souvislostí, pak získá postavení, které je veskrze uspokojivé, a bude se cítit v bezpečí lásky svého manžela, kterému dá děti.
Tentýž význam vyplývá ze vztahů úředníka. Kníže může mít člověka, se kterým je osobně spřátelen, a toho učiní svým důvěrníkem. Tento muž musí vůči vnějšímu světu taktně ustoupit do pozadí za oficiálního státního ministra. Ale ačkoli je tímto postavením omezen jako chromý, přece může něco vykonat díky dobrotě své bytosti.
</comment>
</line>
<line no="2">
<change>Devítka druhém místě znamená:</change>
<predication>
Jednooký, který vidí.
Prospěšná je vytrvalost osamělého člověka.
</predication>
<comment>
Situace je zde taková, že se dívka spojila s mužem, který ji zklame. Muž a žena mají působit společně jako dvě oči. Zde zůstala dívka sama. Muž její volby jí byl buď nevěrný, nebo zemřel. Ale ona neztrácí vnitřní světlo věrnosti. I když druhé oko vyhaslo, ona se drží věrnosti i v osamění.
</comment>
</line>
<line no="3">
<change>Šestka třetím místě znamená:</change>
<predication>
Dívka k provdání jako otrokyně.
Provdá se jako vedlejší žena.
</predication>
<comment>
Dívka, která se nachází ve velmi nízkém postavení a nedostane žádného muže, může přece jen podle okolností najít své místo jako vedlejší žena.
Situace je taková, že člověk příliš touží po radostech, kterých nemůže normální cestou dosáhnout. Vydává se tedy do postavení, které se úplně neslučuje s jeho vlastní důstojností. Není připojen ani výrok, ani varování, situace je pouze odhalena jako taková. Každý si z toho tedy může sám vyvodit poučení.
</comment>
</line>
<line no="4">
<change>Devítka čtvrtém místě znamená:</change>
<predication>
Dívka k provdání prodlužuje lhůtu.
Pozdní sňatek přijde ve svůj čas.
</predication>
<comment>
Dívka je velmi dobrá, nechce se zahodit a propase kvůli tomu obvyklou dobu uzavření manželství. To však neškodí. Bude za svou čistotu odměněna a nakonec, i když pozdě, přece ještě najde pro ni určeného manžela.
</comment>
</line>
<line no="5">
<change>Šestka pátém místě znamená:</change>
<predication>
Vládce I provdává své dcery.
Tehdy nebylo vyšívané roucho kněžny tak nádherné
jako šat služebnice.
Měsíc téměř v úplňku přinese zdar.
</predication>
<comment>
Vládce I je Tchang, Završitel. Vydal zákon, že i královské princezny musí být svým manželům poddány (srov. č. 11, čára 5). Císař nečeká na námluvy, ale dává své dcery do manželství podle svého uvážení. Proto je zde iniciativa na straně dívčiny rodiny v pořádku.
Zde vidíme dívku vznešeného původu, která se vdává do skromných poměrů a umí se s půvabem přizpůsobit nové situaci. Je prosta pošetilosti vnějších ozdob, zapomene v manželství svou hodnost a postaví se pod svého manžela, podobně jako měsíc, který ještě není v úplňku, nevystupuje přímo proti slunci.
</comment>
</line>
<line no="6">
<change>Šestka nahoře znamená:</change>
<predication>
Žena drží koš, ale nejsou v něm žádné plody.
Muž poráží ovci, ale neteče krev.
Nic, co by bylo ku prospěchu.
</predication>
<comment>
Při obětování předkům musí žena předložit ve svém koši plody, muž musí osobně porazit obětní zvíře. Zde jsou formy naplněny jen povrchně. Žena vezme prázdný koš, muž pro formu bodne už předtím poraženou ovci. Ale tento bezbožný, frivolní postoj neslibuje manželství žádné štěstí.
</comment>
</line>
</lines>
</hexagram>
<hexagram no="55">
<name>Feng</name>
<translated>Hojnost</translated>
<comment>
Čen je pohyb, Li plamen, jehož vlastností je jasnost. Jasnost uvnitř, vně pohyb, to tvoří velikost a hojnost. Tím, co hexagram představujeme doba vysoké kultury. Ovšem v okolnosti, že jde o dosažení vrcholu, se už také naznačuje myšlenka, že tento mimořádný stav hojnosti nepůjde trvale udržet.
</comment>
<judgement>
<predication>
Hojnost má úspěch.
Král jí dosáhne.
Nebuď smutný, musíš být jako slunce v poledne.
</predication>
<comment>
Přivodit dobu vysoké kultury a hojnosti není souzeno každému. Musí to být rozený vládce lidí, kdo je něčeho takového schopen, protože jeho vůle je zaměřena na veliké věci. Doba takové hojnosti bývá většinou krátká. Mudrc by proto tváří v tvář následujícímu úpadku mohl posmutnět. Ale takový smutek mu nepřísluší. Jen muž, který je vnitřně oproštěný od starosti a soužení, dokáže přichystat a uskutečnit dobu hojnosti. Musí být jako slunce v poledne, které těší a zalévá světlem všechno pod nebem.
</comment>
</judgement>
<image>
<predication>
Hrom a blesk přicházejí společně: 
obraz Hojnosti.
Tak ušlechtilý člověk rozhoduje procesy 
a provádí tresty.
</predication>
<comment>
Znamení má určitý vztah k hexagramu „Překousnutí“, č. 21, kde jsou rovněž spolu hrom a blesk, ale v obráceném pořadí. Zatímco tam jsou zákony stanoveny, zde jsou uskutečňovány a uplatňovány. Jasnost uvnitř umožňuje přesné přezkoumání stavu věcí a otřes vně se stará o přísné a přesné vykonání trestů.
</comment>
</image>
<lines>
<line no="1">
<change>Devítka na začátku znamená:</change>
<predication>
Když člověk potká sobě určeného pána, 
pak mohou strávit deset dní společně, 
a není to chyba.
Jít tam dojde uznání.
</predication>
<comment>
Pro navození doby hojnosti je třeba sjednocení jasnosti a energického pohybu. Kde se obě tyto vlastnosti najdou u dvou lidí, tam tito lidé sedí k sobě, a i když jsou v době hojnosti spolu celé uzavřené období, není to dlouho a není to chyba. Proto se člověk může vydat na cestu, aby působil - dostane se mu uznání.
</comment>
</line>
<line no="2">
<change>Šestka druhém místě znamená:</change>
<predication>
Závěs je tak hustý,
že je v poledne vidět Polárku.
Vydá-li se tam, potká jej nedůvěra a nenávist.
Když jej probudí pravdou, přijde zdar.
</predication>
<comment>
Často se stane, že se mezi vládce, který chce veliké věci, a muže, který by byl schopný je provést, vetřou intriky a stranické pletichy, které zatemňují jako zatmění Slunce. Pak je na nebi místo Slunce vidět Severku. Pán je zatlačen do stínu stranou, která na sebe strhne vládu. Kdybychom chtěli v takové době podniknout něco energického, narazili bychom na nedůvěru a závist, které by znemožnily každý pohyb. Tehdy je třeba
vnitřně setrvat v moci pravdy, která je nakonec tak silná, že neviditelně působí na vladaře, takže nakonec jde všechno dobře.
</comment>
</line>
<line no="3">
<change>Devítka třetím místě znamená:</change>
<predication>
Křoví je tak husté,
že je v poledne vidět malé hvězdy.
Zlomí si pravou ruku. Bez úhony.
</predication>
<comment>
Zde je vykreslen obraz postupujícího zatmění Slunce. V tomto bodě dosahuje úplnosti, proto je v poledne vidět dokonce i malé hvězdy.
Přeneseme-li to na společenské poměry, pak je zde kníže tak zastíněný, že i ti nejnevýznamnější lidé se mohou drát dopředu. Tehdy je pro zdatného muže, který by mohl být pravou rukou vládce, nemožné, aby něco podnikl. Je to, jako by si zlomil ruku. Ale není to jeho vina, že je tak omezen ve svém konání.
</comment>
</line>
<line no="4">
<change>Devítka čtvrtém místě znamená:</change>
<predication>
Závěs je tak hustý,
že je v poledne vidět Polárku.
Potkává sobě rovného pána.
</predication>
<comment>
Tady už zatmění ustupuje, proto se setkává to, co si vzájemně odpovídá. Rovněž zde musí být nalezen doplněk - k chuti k činům nutná moudrost. Pak všechno půjde dobře. Zde se bere v úvahu opačné doplnění než u první čáry. Tam měla být doplněna moudrost energií, zde energie moudrostí.
</comment>
</line>
<line no="5">
<change>Šestka pátém místě znamená:</change>
<predication>
Přicházejí linie, 
blíží se požehnání a sláva. 
Zdar!
</predication>
<comment>
Vládnoucí muž je skromný, takže je přístupný radám zdatných lidí. Tak přicházejí muži z jeho okolí, kteří mu přibližují zásady konání. Díky tomu přichází požehnání, sláva a blaho k němu i všem lidem.
</comment>
</line>
<line no="6">
<change>Šestka nahoře znamená:</change>
<predication>
Jeho dům oplývá hojností.
Zakrývá svou rodinu.
Potají nahlíží branou 
a nikoho už nevidí.
Po tři roky nic nevidí. 
Nezdar!
</predication>
<comment>
Zde je popsán muž, který pro svou pýchu a svéhlavost dosáhne opaku toho, o co usiluje. Snaží se opatřit svůj byt hojností a nádherou. Chce být bezvýhradně pánem ve svém domě. Ale tím si odcizuje svou rodinu, takže nakonec zůstane úplně sám.
</comment>
</line>
</lines>
</hexagram>
<hexagram no="56">
<name>Lü</name>
<translated>Poutník</translated>
<comment>
Hora (Ken) klidně stojí, oheň (Li) plane a nesetrvá na místě. Proto nezůstanou spolu. Cizina a odloučení, to je úděl poutníka.
</comment>
<judgement>
<predication>
Poutník. Malými věcmi úspěch.
Pro poutníka je vytrvalost blahodárná.
</predication>
<comment>
Jako poutník a cizinec nesmí být člověk příkrý a nesmí mířit moc nahoru. Nemá velký okruh známých, proto se nesmí naparovat. Musí být opatrný a zdrženlivý, tak se uchrání zla. Jestliže bude vůči ostatním přívětivý, dosáhne úspěchu. Poutník nemá místo, kde by stále setrvával, jeho domovem je cesta. Proto musí dbát, aby byl vnitřně pevný, jednal správně a aby prodléval jen na dobrých místech a stýkal se jen s dobrými lidmi. Pak má zdar a může neobtěžován jít svou cestou.
</comment>
</judgement>
<image>
<predication>
Na hoře je oheň: 
obraz Poutníka.
Tak je ušlechtilý člověk jasný a opatrný v uplatňování trestů 
a neprotahuje spory.
</predication>
<comment>
Když na hoře vzplane tráva, objeví se jasná záře. Oheň však nesetrvá na místě, ale rychle putuje za novou potravou. Představuje rychle přecházející jev. Tak to má být i s tresty a procesy. Musí být jevem, který rychle přejde a nesmí být protahován. Vězení musí být zařízením, které lidi do sebe pojímá jen přechodně jako hosty. Nesmí se pro lidi stát bydlištěm.
</comment>
</image>
<lines>
<line no="1">
<change>Šestka na začátku znamená:</change>
<predication>
Když se poutník zabývá nicotnostmi, 
přivodí si nezdar.
</predication>
<comment>
Poutník se nesmí ponižovat ani se zahazovat s nízkými věcmi na cestě. Oč je jeho postavení navenek nižší a bezbrannější, tím více musí vnitřně střežit svou důstojnost. Neboť když si cizinec myslí, že si získá přá telské přijetí žerty a směšnými hloupostmi, pak se mýlí. Následkem bude jen opovržení a urážlivé zacházení.
</comment>
</line>
<line no="2">
<change>Šestka druhém místě znamená:</change>
<predication>
Poutník dojde k ubytování.
Svůj majetek má při sobě.
Získá si vytrvalost mladého služebníka.
</predication>
<comment>
Poutník, který je zde popsán, je skromný a zdrženlivý. Vnitřně se neztrácí, proto najde místo k odpočinku. Ve vztahu k vnějšímu světu neztratí náklonnost lidí, proto jej všichni účinně podporují, takže může nabýt majetku. Kromě toho je u něj věrný a spolehlivý služebník, který má pro poutníka nedocenitelný význam.
</comment>
</line>
<line no="3">
<change>Devítka třetím místě znamená:</change>
<predication>
Poutník spálí své ubytování.
Ztratí stálost svého mladého služebníka. 
Nebezpečí.
</predication>
<comment>
Násilnický cizinec se neumí chovat. Plete se do věcí a sporů, které se ho nijak netýkají. Kvůli tomu přijde o místo k odpočinku. Se svým služebníkem jedná chladně a zpupně. Proto ztratí jeho věrnost. Když člověk jako cizinec už nemá nikoho, na koho by se mohl spolehnout, je to velmi nebezpečné.
</comment>
</line>
<line no="4">
<change>Devítka čtvrtém místě znamená:</change>
<predication>
Poutník dlí v přístřeší.
Získá svůj majetek a sekeru.
Mé srdce se neraduje.
</predication>
<comment>
Zde je vylíčen poutník, který se vzhledem k vnějšímu světu umí uskrom-nit, ačkoli je vnitřně silný a pudí jej to dopředu. Proto nalezne přinejmenším přístřeší, kde může pobývat. Také se mu podaří získat majetek. Ale není se svým majetkem v bezpečí. Stále musí být na stráži, připravený bránit se ozbrojenou rukou. Proto se necítí dobře. Stále si musí uvědomovat, že je cizincem v cizí zemi.
</comment>
</line>
<line no="5">
<change>Šestka pátém místě znamená:</change>
<predication>
Zastřelí bažanta, 
padne prvním šípem. 
Nakonec přijde chvála a úřad.
</predication>
<comment>
Státníci na cestách se obvykle u knížat uváděli darováním bažanta. Poutník zde chce vstoupit do knížecích služeb. Kvůli tomu zastřelí bažanta, kterého skolí první střelou. Tak najde přátele, kteří jej chválí a doporučí, a nakonec je přijat knížetem, který mu udělí úřad.
Někdy nastanou okolnosti, které člověka pohnou k tomu, aby hledal domov v cizině. Jestliže pak umí vystihnout situaci a správně se uvést, může také v cizině najít okruh přátel i působnosti.
</comment>
</line>
<line no="6">
<change>Devítka nahoře znamená:</change>
<predication>
Pták spálí své hnízdo.
Poutník se nejprve směje, 
pak musí bědovat a plakat.
Lehkovážností ztratí krávu. 
Nezdar!
</predication>
<comment>
Obraz ptáka, který spálí své hnízdo, ukazuje na ztrátu místa odpočinku. Jestli byl pták při stavbě svého hnízda lehkovážný a neopatrný, může se mu takové neštěstí přihodit. Stejně je tomu s poutníkem. Jestliže se zapomene v žertování a smíchu a přestane myslet na to, že je poutník, bude později muset naříkat a plakat. Neboť když člověk v lehkovážnosti ztratí svou krávu, tzn. svou skromnou přizpůsobivost, pak je to zlé.
</comment>
</line>
</lines>
</hexagram>
<hexagram no="57">
<name>Sun</name>
<translated>Mírnost (Pronikavost, Vítr)</translated>
<comment>
Sun je jedno z osmi dvojitých znamení. Je to nejstarší dcera, jejím obrazem je vítr nebo dřevo a vlastností mírnost, která však proniká jako vítr nebo jako dřevo svými kořeny.
Temný prvek, který je sám o sobě strnulý a nehybný, je uvolněn pronikajícím světlým principem, kterému se temný v mírnosti podřizuje. V přírodě je to vítr, který rozhání nakupené mraky a tvoří radostný jas nebe. V lidském životě je to pronikající jasnost úsudku, která ničí všechny temné postranní myšlenky. V životě společnosti je to mocný vliv významné osobnosti, který odhaluje a rozhání všechny pletichy štítící se světla.
</comment>
<judgement>
<predication>
Mírnost. Malými věcmi úspěch.
Je prospěšné vědět kam jít.
Je prospěšné vidět velkého muže.
</predication>
<comment>
Pronikavost s sebou nese postupné a nenápadné účinky. Není vhodné působit násilně, ale nepřetržitým ovlivňováním. Tyto účinky jsou méně očividné než ty, kterých se dosáhne náhle, ale jsou trvalejší a úplnější. Abychom takovým způsobem mohli konat, musíme mít jasný cíl. Neboť něčeho lze dosáhnout jen tím, že pronikavé ovlivňování působí stále stejným směrem.
Malé může něčeho dosáhnout jen tehdy, jestliže se podřídí významnému muži, který má schopnost přivodit řád.
</comment>
</judgement>
<image>
<predication>
Ustavičný vítr:
obraz Mírnosti a Pronikání.
Tak ušlechtilý člověk šíří své příkazy 
a uskutečňuje své záležitosti.
</predication>
<comment>
Pronikavost větru spočívá v jeho ustavičnosti. Tím nabývá síly. Používá času jako prostředku k působení. Stejně musí pronikat i myšlenky vladaře do duše národa. Rovněž k tomu je nezbytný trvalý vliv vykonávaný vysvětlováním a příkazy. Teprve když příkaz přešel do duše lidu, je možné konání, které s ním souvisí. Nepřipravené jednání jen odstrašuje a působí odpudivě.
</comment>
</image>
<lines>
<line no="1">
<change>Šestka na začátku znamená:</change>
<predication>
Při postupu i ústupu je prospěšná vytrvalost bojovníka.
</predication>
<comment>
Mírné založení často zachází až k nerozhodnosti. Necítíme sílu k tomu, abychom rozhodně postupovali. Zvedá se tisíc úvah, ale ani nemáme chuť ustoupit, a místo toho váhavě kolísáme sem a tam. V takovém případě je válečnická rozhodnost tím správným prostředkem, abychom rázně udělali to, co vyžaduje řád. Rozhodná disciplína je mnohem lepší než nerozhodná nekázeň
</comment>
</line>
<line no="2">
<change>Devítka druhém místě znamená:</change>
<predication>
Pronikání pod lůžko.
Používá v hojném počtu kněze a kouzelníky.
Zdar! Bez úhony.
</predication>
<comment>
Někdy máme co dělat se skrytými nepřáteli, neuchopitelnými vlivy, které se schovají do nejtemnějších zákoutí a odtud lidi sugestivně ovlivňují. V takových případech je nutné tyto věci vysledovat až po nejskrytější ústraní, abychom zjistili, o jaké vlivy se jedná (to je úkol kněze), a odstranili je (to je úkol kouzelníka). Právě anonymita takových neplech vyžaduje zvláště neúnavnou energii, která se však vyplatí. Neboť teprve když jsou takové nekontrolované vlivy vyneseny na světlo a označeny, ztratí svou sílu.
</comment>
</line>
<line no="3">
<change>Devítka třetím místě znamená:</change>
<predication>
Opakované pronikání. Zahanbení.
</predication>
<comment>
Pronikavé přemýšlení nesmí být hnáno příliš daleko, jinak brzdí rozhodnost. Jakmile je záležitost důkladně promyšlena, je na místě se rozhodnout a jednat. Opakovaným přemýšlením upadneme znovu do pochybností a tím se zahanbíme, protože se ukážeme jako neschopní činu.
</comment>
</line>
<line no="4">
<change>Šestka čtvrtém místě znamená:</change>
<predication>
Lítost mizí.
Pia lovu chytí tři druhy zvěře.
</predication>
<comment>
Jestliže člověk kvůli zodpovědnému místu, které zastává, a zkušenosti, kterou nasbíral, spojí vrozenou skromnost s energickou činností, pak jistě dosáhne velkého úspěchu. Tři druhy zvířat sloužily k obětování bohům, k pohoštění hostů a k všednímu použití. Jestliže se podařilo pro všechny tři účely něco skolit, pak byl výsledek lovu obzvlášť dobrý.
</comment>
</line>
<line no="5">
<change>Devítka pátém místě znamená:</change>
<predication>
Vytrvalost přinese zdar. 
Lítost mizí.
Nic, co by nebylo ku prospěchu.
Žádný začátek, ale konec.
Před změnou tři dny, po změně tři dny.
Zdar!
</predication>
<comment>
Zatímco při „Práci na pokaženém“ (č. 18) se musí vytvořit zcela nové východisko, zde se jedná jen o reformy. Začátek nebyl dobrý, ale dospěli jsme k okamžiku, kdy lze vytyčit nový směr. Musíme měnit a zlepšovat. To je nutno dělat se stálostí, tzn. se správným a pevným vnitřním postojem, pak se to zdaří a lítost pomine. Jen je třeba dbát na to, že taková zlepšování potřebují pečlivé uvážení. Než změnu uskutečníme, je nutné opakované zvažování, a když je změna tady, musíme ještě nějakou dobu pečlivě zkoumat, jak se zlepšení vyjímají ve skutečnosti. Takovou pečlivou práci provází zdar.
</comment>
</line>
<line no="6">
<change>Devítka nahoře znamená:</change>
<predication>
Pronikání pod lůžko.
Ztratí svůj majetek i sekeru.
Vytrvalost přinese nezdar.
</predication>
<comment>
Poznání je dostatečně pronikavé. Pronikli jsme ke škodlivým vlivům až do jejich nejtajnějších zákoutí. Ale nemáme už sílu je rozhodně potřít.
V takovém případě je každý pokus o proniknutí do osobních oblastí temnoty jen ke škodě.
</comment>
</line>
</lines>
</hexagram>
<hexagram no="58">
<name>Tuej</name>
<translated>Radost, jezero</translated>
<comment>
Tuej je stejně jako Sun jedním z osmi dvojitých znamení. Tuej představuje nejmladší dceru, za obraz má usměvavé jezero, jehož vlastností je radost. Radost se nezakládá, jak by se mohlo zdát, na měkkosti, která se ukazuje v horní linii. Vlastností měkkého, případně tmavého principu není radost, nýbrž těžkomyslnost. Radost mnohem spíše záleží na tom, že uvnitř jsou dvě silné čáry, které se projevují prostřednictvím měkkosti.
Pravá radost se tedy zakládá na tom, že uvnitř jsou pevnost a síla, které směrem ven vystupují měkce a přívětivě.
</comment>
<judgement>
<predication>
Radost. Úspěch. 
Příznivá je vytrvalost.
</predication>
<comment>
Radostná nálada působí nakažlivě, proto má úspěch. Ale veselost potřebuje jako základnu stálost, aby se nezvrhla v nezvladatelnou bujarost.
V srdci musí přebývat pravda a síla, zatímco ve styku s vnějším světem se objevuje laskavost. Tímto způsobem zaujímáme vůči bohu i lidem správný postoj a něčeho dosáhneme. Pouhým zastrašováním bez vlídnosti se dá podle okolností něčeho dosáhnout chvilkově, ale nikoli natrvalo. Jestliže naopak získáme srdce lidí laskavostí, způsobíme, že na sebe rádi vezmou všechny obtíže, ba když to musí být, ani smrti se nezaleknou. Tak veliká je moc radosti nad lidmi.
</comment>
</judgement>
<image>
<predication>
Na sobě spočívající jezera: 
obraz Radosti. 
Tak se ušlechtilý člověk spojuje se svými přáteli,
aby rozmlouvali a zdokonalovali se.
</predication>
<comment>
Jezero se směrem vzhůru vypařuje a tím se pozvolna vyčerpává. Jsou-li tedy dvě jezera vzájemně spojena, pak se tak snadno nevyčerpají, protože jedno obohacuje druhé. Tak je to i na poli vědy. Věda má být občerstvující a oživující silou. Taková může být jen v oživujícím styku s podobně smýšlejícími přáteli, se kterými můžeme probírat svá témata a cvičit se v uplatňování životních pravd. Tak se vědění stává mnohostranným a získá na lehkosti, zatímco vědění autodidaktů si vždy podržuje něco těžkého a jednostranného.
</comment>
</image>
<lines>
<line no="1">
<change>Devítka na začátku znamená:</change>
<predication>
Spokojená radost. Zdar!
</predication>
<comment>
Tichá, bezeslovná, v sobě usebraná radost, která netouží po ničem zvenčí a je se vším spokojena, zůstane prosta všech egoistických příchylností i odporu. V této svobodě tkví blaho, neboť v ní se skrývá klidná jistota v sobě upevněného srdce.
</comment>
</line>
<line no="2">
<change>Devítka druhém místě znamená:</change>
<predication>
Pravdivá radost. Zdar! 
Lítost zmizí.
</predication>
<comment>
Často se nacházíme ve vztahu s méněcennými lidmi, z jejichž středu kynou jiné radosti, než jaké se srovnávají s vyšším člověkem. Kdybychom se chtěli takových radostí zúčastnit, jistě by to s sebou přineslo lítost -neboť vyšší člověk se nízkými radostmi nemůže skutečně uspokojit. Jestliže se v důsledku tohoto poznání nedáme zmást v tom, co je naše vůle, takže v takovém zaměření nenacházíme zalíbení, pak se nám dokonce ani pochybné okolí neopováží nabízet žádné neušlechtilé radosti, neboť by nás přece nepotěšily. Tím je každý důvod k lítosti odstraněn.
</comment>
</line>
<line no="3">
<change>Šestka třetím místě znamená:</change>
<predication>
Přicházející radost. Neštěstí!
</predication>
<comment>
Pravá radost musí tryskat z vlastního nitra. Jestliže však je člověk vnitřně prázdný, takže se ztrácí ve vnějším světě, pak přicházejí radosti zvenčí. To je to, co někteří lidé vítají jako rozptýlení. Lidé, kteří mají kvůli své vnitřní nepevnosti potřebu rozptýlení, budou mít vždy příležitost se rozptylovat. Prázdnotou své bytosti přitahují vnější radosti. Tím se ztrácejí stále více, což je přirozeně neblahé.
</comment>
</line>
<line no="4">
<change>Devítka čtvrtém místě znamená:</change>
<predication>
Uvážlivá radost není upokojena.
Po odstranění chyb se člověk veselí.
</predication>
<comment>
Často se nacházíme uprostřed různých druhů radosti. Dokud ještě nejsme rozhodnuti, který druh radosti si chceme vybrat, zda vyšší, nebo nižší, do té doby jsme vnitřně nepokojní. Teprve když jsme jasně rozeznali, že vášeň přináší utrpení, jsme schopni se rozhodnout tak, že se od nízkého oprostíme a snažíme se o vyšší radosti. Je-li toto rozhodnutí zpečetěno, pak je vnitřní svár překonán a my jsme nalezli pravou vnitřní radost a klid.
</comment>
</line>
<line no="5">
<change>Devítka pátém místě znamená:</change>
<predication>
Upřímnost proti rozvratu je nebezpečná.
</predication>
<comment>
I k nejlepšímu člověku se přiblíží nebezpečné prvky. Jestliže se s nimi spustí, potom jejich rozkladný vliv působí velmi pomalu, avšak jistě a nevyhnutelně s sebou nese svá nebezpečí. Kdo však situaci dokáže rozpoznat, ten ví, jak se chránit, a zůstane prost škody.
</comment>
</line>
<line no="6">
<change>Šestka nahoře znamená:</change>
<predication>
Svůdná radost.
</predication>
<comment>
Je-li člověk vnitřně pošetilý, pak přitahuje radosti rozptýlení a musí jimi trpět (srov. se šestkou na třetím místě). Pokud není vnitřně pevný, pak radosti vnějšího světa, kterým se nevymaní, na něj působí tak silně, že je jimi stržen. Zde se už nemluví o nebezpečí, zdaru nebo nezdaru. Člověk pustil kormidlo svého života z rukou a co s ním bude, to závisí čistě na náhodě.
</comment>
</line>
</lines>
</hexagram>
<hexagram no="59">
<name>Chuan</name>
<translated>Rozptýlení</translated>
<comment>
Vítr, který se žene nad vodou, ji tříští a rozptyluje v pěnu a páru. V tom spočívá i myšlenka, že životní energie, když v člověku vázne (což je naznačeno vlastností dolního trigramu, kterou je nebezpečí), je mírností zase uvedena do pohybu a uvolněna.
</comment>
<judgement>
<predication>
Rozptýlení. Úspěch.
Král se blíží ke svému chrámu.
Je prospěšné překročit velkou řeku. 
Prospěšná je vytrvalost.
</predication>
<comment>
Hexagram ve svém textu vykazuje podobnosti se znamením Cuej, „Shromáždění“ (č. 45). Tam se jedná o shromáždění rozděleného, jako se shromažďuje na zemi voda v jezerech. Zde se jedná o uvolnění a rozptýlení oddělujícího egoismu. Znamení „Rozptýlení“ ukazuje cestu, která vede ke shromáždění. Tím se vysvětluje podobnost textů.
K překonání oddělujícího egoismu lidí je třeba náboženských sil. Společné bohoslužby a oslavy velkých svátků spojených s oběťmi, jež zároveň vyjadřují sounáležitost i sociální členění rodiny a státu, byly prostředkem, který používali velcí vladaři, aby posvátnou hudbou a nádherou obřadů přivedli srdce ve společném roznícení citů k vědomí společného počátku všech bytostí. Tím překonali rozdělení a strnulost se uvolnila. Dalším prostředkem je součinnost při společných velkých podnicích, které vůli předkládají velký cíl. Společné úsilí směřující k tomuto cíli rozptyluje všechno oddělující - podobně jako se musí spojit ke společné práci všichni na palubě lodi, která překonává velkou řeku.
Takového rozptýlení tvrdosti egoismu je však schopen jen někdo, kdo sám prost všech egoistických postranních myšlenek setrvává ve spravedlivosti a stálosti.
</comment>
</judgement>
<image>
<predication>
Vítr vane nad vodou: 
obraz Rozptýlení.
Tak dávní králové obětovali bohu 
a stavěli chrámy.
</predication>
<comment>
Voda začíná na podzim a v zimě tuhnout a mrznout v led. Když přijde příjemné jarní ovzduší, strnulost se uvolňuje a to, co bylo rozptýleno do kusů ledu, se znovu sjednocuje. Tak je tomu i s myslí lidí. Necitelností a sobectvím se srdce zatvrzuje a svou strnulostí se odděluje od všech ostatních. Egoismus a lakota lidi izolují. Proto se lidského srdce musí dotknout zbožné hnutí. Srdce je třeba uvolnit v posvátném chvění před věčností, jež jím otřese tušením společného stvořitele všech bytostí a sjednotí je mocí pocitu společenství při posvátné oslavě uctívání božství.
</comment>
</image>
<lines>
<line no="1">
<change>Šestka na začátku znamená:</change>
<predication>
Přináší pomoc silou koně.
</predication>
<comment>
Zde se jedná o to, že ještě než oddělení nastane, jsou překonány jeho první začátky; mraky jsou rozptýleny dříve, než mohlo dojít k bouři a dešti. V dobách, kdy se objevují skryté odchylky v náladě a jejich důsledky jsou vzájemná nedorozumění, musíme jednat rychle a energicky, abychom tato nedorozumění a vzájemnou nedůvěru rozptýlili.
</comment>
</line>
<line no="2">
<change>Devítka druhém místě znamená:</change>
<predication>
Při rozptýlení běží ke své opoře.
Lítost zmizí.
</predication>
<comment>
Když člověk sám u sebe objeví počátky odcizení od druhých, zárodky zloby vůči lidem a rozladění, pak je třeba tato uváznutí uvolnit. Musíme se vnitřně vzchopit, spěchat ke své opoře. Taková opora nikdy nespočívá v nenávisti, ale v mírném, spravedlivém a s dobrou vůlí spojeném posouzení lidí. Jakmile znovu získáme tento svobodný pohled na lidi a zaplašíme všechnu žlučovitou nevrlost, zmizí jakýkoli důvod k lítosti.
</comment>
</line>
<line no="3">
<change>Šestka třetím místě znamená:</change>
<predication>
Rozpouští své já. Bez lítosti.
</predication>
<comment>
Práce může být podle okolností tak těžká, že už nemůžeme myslet na sebe. Vlastní osobu musíme dát úplně stranou, rozptýlit všechno, co by já chtělo shromažďovat kolem sebe a čím by se tak chtělo oddělovat. Jen na základě velkého zřeknutí se získáme sílu k velkým výkonům. Tohoto postoje můžeme dosáhnout, když budeme mít svůj cíl mimo sebe ve velké věci.
</comment>
</line>
<line no="4">
<change>Šestka čtvrtém místě znamená:</change>
<predication>
Uvolňuje se od svého zástupu. 
Vznešený zdar!
Díky rozptýlení následuje hromadění.
To je něco, na co obyčejní lidé nepomyslí.
</predication>
<comment>
Jestliže člověk pracuje na úkolu, který ústí do velkého celku, musí všechny soukromé radosti nechat stranou. Jen pokud stojí nad stranami, vykoná něco význačného. Kdo se odváží takto se zřeknout toho, co je blízké, získá to, co je vzdálené. Abychom však toto stanovisko dokázali chápat, musíme mít široký rozhled v životních souvislostech, jakého dosahují jen neobyčejní lidé.
</comment>
</line>
<line no="5">
<change>Devítka pátém místě znamená:</change>
<predication>
Jeho hlasité volání uvolňuje jako pot. 
Rozptýlení! Král pobývá bez úhony.
</predication>
<comment>
V dobách všeobecného odloučení je velká myšlenka bodem, kolem kterého dochází k uzdravení. Podobně jako nemoc nalezne svou krizi v uvolňujícím pocení, tak i v dobách obecného uváznutí představuje velká, sugestivní myšlenka opravdové vysvobození. Lidé mají něco, kolem čeho se mohou shromáždit, vládnoucího muže, který je schopen rozptýlit nedorozumění.
</comment>
</line>
<line no="6">
<change>Devítka nahoře znamená:</change>
<predication>
Rozptyluje svou krev.
Jít pryč, zdržovat se dál, 
vyjít je bez úhony.
</predication>
<comment>
Rozptýlení krve znamená rozptýlit to, co by mohlo přivodit krvácení a zranění, vyhnout se nebezpečí. Není zde však vyjádřena myšlenka, že obtíže obejdeme jen kvůli sobě, ale že zachráníme své blízké. Pomůžeme jim odejít, ještě než se nebezpečí objeví, pomůžeme jim držet se dál od již existujícího nebezpečí a pomůžeme jim nalézt východisko z nebezpečí, ve kterém se již ocitli. Tak uděláme to, co je správné.
</comment>
</line>
</lines>
</hexagram>
<hexagram no="60">
<name>Ťie</name>
<translated>Omezení</translated>
<comment>
Jezero vyplňuje omezený prostor. Dostane-li se do něj více vody, pak přeteče. Proto musí mít ustaveny meze v podobě břehů.
Čínské slovo pro omezení znamená vlastně pevné články, kterými je rozděleno stéblo bambusu. Ve všedním životě se tím míní šetrnost, která má pevné meze pro všechny výdaje. V morální sféře jsou to pevné meze, které ušlechtily člověk stanoví svému jednání, meze věrnosti a nezištnosti.
</comment>
<judgement>
<predication>
Omezení. Úspěch.
Trpké omezení člověk nesmí uplatňovat vytrvale.
</predication>
<comment>
Meze stojí námahu. Ale něčemu slouží. Šetrností ve všedním životě se člověk vyzbrojí na doby nouze. Zdrženlivostí si člověk ušetří zahanbení. Ale stejně tak jsou meze nepostradatelné v řádu světových poměrů. Příroda má pevné meze pro léto a zimu, pro den a noc, a těmito mezemi získává svůj význam rok. Tak slouží šetrnost k tomu, aby pevnými mezemi ve vydáních zůstaly zachovány statky a lidé nebyli poškozeni.
Ovšem i v omezení je nezbytné zachovávat míru. Kdyby chtěl člověk uložit své přirozenosti příliš bolestná omezení, trpěl by jimi. Kdyby chtěl příliš vystupňovat omezení druhých, vzbouřili by se. Proto jsou nutné meze i v omezení.
</comment>
</judgement>
<image>
<predication>
Nad jezerem je voda: 
obraz Omezení.
Tak ušlechtilý člověk stanovuje počet a míru
a zkoumá, co je ctnost a pravý způsob života.
</predication>
<comment>
Jezero je něco konečného; voda je nevyčerpatelná. Jezero může obsáhnout jen určité množství nekonečných vod. V tom spočívá jeho svéráz.
Odlišením a zřízením mezí získá život individua svůj význam. Zde se nyní jedná o zcela jasné ustanovení těchto rozlišení, která jsou páteří morálky. Neomezené možnosti nejsou ničím, co by bylo pro člověka vhodné. Tím by se jeho život rozplynul v bezhraničnosti. Aby sílil, k tomu potřebuje svobodné ustavení mezí plynoucích z přijetí povinnosti. Jen tím, že se jedinec obklopí pevnými mezemi a svobodně pro sebe vytkne příkaz povinnosti, získá význam jako svobodný host.
</comment>
</image>
<lines>
<line no="1">
<change>Devítka na začátku znamená:</change>
<predication>
Nevyjít ze dveří a dvora není úhonou.
</predication>
<comment>
Často bychom chtěli něco podniknout, vidíme však před sebou nepře-kročitelné meze. Tehdy je třeba nahlédnout, kde člověk musí zastavit. Jestliže to dokážeme a nepřekročíme meze, které jsou nám stanoveny, pak nashromáždíme sílu, abychom byli schopni energicky jednat, když k tomu přijde čas. Mlčenlivost je při přípravě důležitých věcí principiálně důležitá.
Mistr Kchung o tom říká: „Kde vzniká nepořádek, představují slova stupně k němu. Jestliže kníže není mlčenlivý, ztratí svého služebníka. Není-li služebník mlčenlivý, ztratí život. Když se s věcmi v zárodcích nezachází mlčenlivě, škodí to dokončení. Proto je ušlechtilý člověk pečlivý v mlčení a neopouští je.“
</comment>
</line>
<line no="2">
<change>Devítka druhém místě znamená:</change>
<predication>
Nevyjít ze dveří a ze dvora přinese nezdar.
</predication>
<comment>
Když nastal čas konat, je třeba rychle zasáhnout. Jako se voda nejprve shromažďuje v jezeru, aniž by odtékala, avšak jistě si otevře cestu, když je jezero plné, tak je tomu i v lidském živote. Je velmi dobré zdráhat se, dokud ještě nepřišel čas, ale ne déle. Jakmile jsou překážky odstraněny, takže je možné jednat, je bázlivé otálení chybou, která určitě přinese nezdar, protože člověk propase příležitost.
</comment>
</line>
<line no="3">
<change>Šestka třetím místě znamená:</change>
<predication>
Kdo nezná omezení, bude naříkat.
Bez úhony.
</predication>
<comment>
Když člověk myslí jen na radosti a požitky, snadno ztratí cit pro nezbytná omezení. Jestliže se však oddá hýření, pocítí s lítostí následky. Nesmíme chtít hledat chyby na druhých. Jen pokud sami pochopíme vlastní chybu, osvobodíme se takovými nepříjemnými zážitky od nedostatků.
</comment>
</line>
<line no="4">
<change>Šestka čtvrtém místě znamená:</change>
<predication>
Spokojené omezení. Úspěch.
</predication>
<comment>
Každé omezení má svou hodnotu. Avšak pokud toto omezení vyžaduje trvalou námahu, pak je spjato s příliš velkým vynakládáním síly. Kde je omezení něčím přirozeným, jako je např. přirozenosti vody vlastní tendence téct dolu, tam nezbytně vede k úspěchu, protože v tomto případě znamená ušetřeni sil. Energie, která se jinak vyčerpá v marném boji s objektem, prospěje beze zbytku věci a úspěch se nemůže nedostavit.
</comment>
</line>
<line no="5">
<change>Devítka pátém místě znamená:</change>
<predication>
Sladké omezení přinese zdar.
Jít tam přinese úctu.
</predication>
<comment>
Aby omezení působilo, musí být provedeno správným způsobem. Pokud chceme jen uložit meze druhým a sebe z nich vyjmout, budou tato omezeni vnímána jako stale trpcí a vzbudí odpor. Jestliže naopak někdo ve vedoucím postavení sám začne s omezováním, požaduje od svých lidí menší výkony a je schopen něco vykonat i se skromnými prostředky, pak z toho vzejde zdar. Kde působí takový vzor, tam se najde i následování, takže se podnik musí povést.
</comment>
</line>
<line no="6">
<change>Šestka nahoře znamená:</change>
<predication>
Trpké omezení: 
Vytrvalost přinese nezdar. 
Lítost mizí.
</predication>
<comment>
Jsme-li v omezeni přisni, pak to lide nevydrží. Čím jsme v takové přísnosti důslednější, tím je to horší; neboř odezvě se nelze trvale vyhnout. Tak se i týrané tělo mstí, když chce člověk postupovat přísně asketicky. Ale i když tato bezohledná přísnost není něčím, co by bylo možné trvale a pravidelně uplatňovat, přece mohou nastat doby, kdy je jediným prostředkem, jak se uchránit provinění a lítosti. Jsou to situace, kdy bezohlednost vůči vlastní osobě je jediným prostředkem k záchraně duše, která by jinak zahynula v polovičatosti a pokušení.
</comment>
</line>
</lines>
</hexagram>
<hexagram no="61">
<name>Čung-fou</name>
<translated>Vnitřní pravda</translated>
<comment>
Nad jezerem vane vítr a čeří vodní hladinu. Tak se ukazuji viditelné vlivy neviditelného. Znamení sestává nahoře a dole z pevných čar, zatímco uvnitř je prázdné. To ukazuje na volnost srdce od předsudku, takže je schopno přijmout pravdu. Oba trigramy mají obráceně uprostřed pevnou čáru. To ukazuje na sílu vnitřní pravdy v jejích účincích.
Vlastnosti trigramů jsou: nahoře mírnost, ústupnost vůči dolním, dole radost v poslušnosti k těm nahoře. Takové podmínky tvoří základ vzájemné důvěry, která umožňuje úspěch.
Znak fou (pravda) je vlastně obrazem ptačí nohy nad mládětem. Zahrnuje ideu sezení na vejcích. Vejce je duté. Síla světla musí působit zvenčí prospívat tak životu. Ale uvnitř již musí být zárodek života, aby mohl být probuzen. Na tuto myšlenku lze navázat rozsáhlými úvahami.
</comment>
<judgement>
<predication>
Vnitřní pravda. Prasata a ryby. 
Zdar!
Je prospěšné překročit velkou řeku.
Je prospěšná vytrvalost.
</predication>
<comment>
Prasata a ryby jsou nejméně duchovní, a proto nejobtížněji ovlivnitelná zvířata. Síla vnitřní pravdy musí dosáhnout vysokého stupně, než se její vliv rozšíří i na takové bytosti. Jestliže se setkáme s takovými zarputilými
a
obtížně ovlivnitelnými lidmi, spočívá celé tajemství úspěchu v tom, že najdeme správnou cestu, která nám k nim otevře přístup. Nejprve se musíme vnitřně zcela oprostit od předsudků. Musíme na sebe nechat zcela nezaujatě působit psyché protějšku. Tak se mu vnitřně přiblížíme, porozumíme mu a získáme nad ním moc, takže síla vlastní osoby získá
na
druhého otevřenou branou vliv. Když takovým způsobem shledáme, že žádná překážka není nepřekonatelná, můžeme podniknout i nebezpečné věci - jako překročení velké řeky - a podaří se to. Jen je důležité, abychom chápali, na čem síla vnitřní pravdy spočívá. Není totožná s prostou intimitou nebo tajnou pospolitostí. Taková intimní soudržnost může existovat i mezi lupiči. I v tomto případě ovsem znamená sílu, ale nepomůže ke zdaru, neboť není nepřekonatelná. Veškeré souhlasné jednání na základě společenství zájmů trvá jen do určitého bodu. Kde končí společenství zájmů, tam přestane i pospolitost, a nejintimnější
přátelství se často zvrátí v nenávist. Ale kde je základem to, co je správné, stálost, zůstane spojení tak pevné, že všechno překoná.
</comment>
</judgement>
<image>
<predication>
Nad jezerem je vítr: 
obraz Vnitřní pravdy.
Tak ušlechtilý člověk projednává trestní záležitosti,
aby zadržel popravy.
</predication>
<comment>
Vítr uvadl vodu do pohybu, protože dokáže vniknout do meziprostorů. Má-li tedy ušlechtilý člověk odsoudit chyby lidí, snaží se proniknout chápavě do jejich nitra a tím dospět k laskavému posouzení okolností. Veškeré hledání práva ve starověké Číně bylo vedeno touto zásadou. Za nejvyšší spravedlnost se považovalo nejzazší pochopení, jež dokázalo odpouštět. Takové nalézání práva nebylo bez úspěchu; neboť morální účinek prý byl tak silný, že nebyly obavy ze zneužívání jeho vlídnosti -poněvadž ta neplynula ze slabosti, ale z jasnosti, která vykazovala převahu.
</comment>
</image>
<lines>
<line no="1">
<change>Devítka na začátku znamená:</change>
<predication>
Být připravený nese zdar.
Jsou-li zde postranní myšlenky, pak je to znepokojivé.
</predication>
<comment>
Hlavní věcí pro sílu vnitřní pravdy je to, že člověk je pevný a připravený. Z tohoto vnitřního postoje se odvíjí správné chování k vnějšímu světu. Jestliže by člověk naproti tomu chtěl pěstovat zvláštní tajné vztahy, připravil by se tak o vnitřní samostatnost. Čím více by se cítil zajištěný vědomím, že ve druhém nalezne oporu, tím více by se ho zmocňoval neklid a starosti, jestli i tato tajná spojení jsou skutečně pevná. Tím ztratí vnitřní mír a sílu vnitřní pravdy.
</comment>
</line>
<line no="2">
<change>Devítka druhém místě znamená:</change>
<predication>
Volající jeřáb ve stínu.
Jeho mládě mu odpovídá.
Mám dobrý pohár. 
Chci jej s tebou sdílet.
</predication>
<comment>
Zde se mluví o bezděčném působení vnitřní bytosti na stejně naladěné lidi. Jeřáb se nemusí ukazovat na vysokém kopci. I když zavolá ze skrytu, jeho mládě hlas slyší, pozná jej a odpoví. Kde je radostná nálada, tam se i najde druh, který s člověkem sdílí pohár.
Tak se ukazuje ozvěna, kterou v lidech probouzí sympatie. Kde se ozve nálada pravdivě a čistě, kde je čin výrazem jasného smýšlení, tam působí tajuplně do dálky, především na ty, kteří jsou vnitřně otevření. Ale tyto kruhy se rozšiřují. Kořen všeho působení spočívá ve vlastním nitru. Jestliže se lidské nitro opravdově a silně projeví slovem i činem, pak je účinek velký. Působení je jen zrcadlovým obrazem toho, co vychází z vlastního nitra. Každý záměr působit by tento účinek jen zničil.
Mistr Kchung o tom říká: „Ušlechtilý člověk prodlévá ve svém pokoji. Pronáší-li svá slova dobře, pak se mu dostane souhlasu ze vzdálenosti přes tisíc mil. O kolik více z blízkého okolí! Prodlévá-li ušlechtilý člověk ve svém pokoji a nepronáší svá slova dobře, dostane se mu nesouhlasu ze vzdálenosti přes tisíc mil. O kolik více z blízkého okolí! Slova vycházejí z vlastní osoby a působí na lidi. Díla vznikají v blízkosti a zviditelňují se v dáli. Slova a díla jsou dveřním čepem a ořechem* samostřílu ušlechtilého člověka. Tím, že se tento čep a ořech pohybují, přinášejí čest nebo hanbu. Slovy a díly pohybuje ušlechtilý člověk nebem a zemí. Může zde člověk jinak než být opatrný?“
</comment>
</line>
<line no="3">
<change>Šestka třetím místě znamená:</change>
<predication>
Najde druha,
hned bubnuje, hned přestane.
Hned vzlyká, hned zpívá.
</predication>
<comment>
Zde není zdroj síly ve vlastním já, ale ve vztahu ke druhým lidem. At jsme jim jakkoli blízko, jestliže naše těžiště spočívá v nich, pak se nelze vyhnout tomu, abychom nebyli zmítáni mezi radostí a žalem. Jásající do nebe, k smrti sklíčení, to je osud těch, kteří závisí na vnitřním souladu s druhými lidmi, které milují. Zde se jen vyslovuje zákonitost, že tomu tak je. Jestli je tento stav vnímán jako obtížný, nebo jako nejvyšší štěstí, to zůstává na subjektivním posouzení dotyčného.
</comment>
</line>
<line no="4">
<change>Šestka čtvrtém místě znamená:</change>
<predication>
Měsíc, který je téměř v úplňku.
Kůň ze spřežení se ztratil.
Bez úhony.
</predication>
<comment>
Kvůli stupňování síly vnitřní pravdy se člověk musí obrátit k vyššímu. Odtud může přijmout osvícení jako měsíc od slunce. Přitom je nutná určitá pokora, jakou má Měsíc, který ještě nedospěl do úplňku. Jestliže jako úplněk vstoupí přímo před slunce, začne okamžitě ubývat. A jako
musí člověk být vůči zdroji osvícení pokorný a plný uctivé bázně, tak se na druhé straně musí vzdát lidského stranictví. Jen když jde svou cestou jako kůň, který běží přímo, aniž by pošilhával po svém druhu v zápřahu, získá vnitřní svobodu, která nese vpřed.
</comment>
</line>
<line no="5">
<change>Devítka pátém místě znamená:</change>
<predication>
Má pravdu, která poutá řetězy.
Bez úhony.
</predication>
<comment>
Zde je vylíčen vládce, který silou své bytosti drží všechno pohromadě. Jen když je síla jeho charakteru tak obsáhlá, že dokáže ovlivňovat všechny, kteří patří pod jeho vládu, je takový, jaký má být. Z vládce musí vycházet podmanivá síla. Ta pevně sváže a sjednotí všechny jeho lidi. Bez této ústřední síly je veškeré vnější sjednocování jen lží, která se v rozhodujícím okamžiku zlomí.
</comment>
</line>
<line no="6">
<change>Devítka nahoře znamená:</change>
<predication>
Kohoutí volání, které proniká k nebi. 
Vytrvalost přinese nezdar.
</predication>
<comment>
Kohout je spolehlivý. Volá, když nastává ráno. On sám však k nebi letět nemůže. Jen kokrhá. Pouhými slovy má být vzbuzena víra. To se snad někdy podaří. Ale jestliže to člověk dělá stále, pak je to neblahé.
</comment>
</line>
</lines>
</hexagram>
<hexagram no="62">
<name>Siao-kuo</name>
<translated>Převaha malého</translated>
<comment>
Zatímco u hexagramu „Převaha velkého“ (č. 28) jsou v převaze silné čáry, a sice vevnitř, uzavřené mezi oběma čarami na začátku a na konci, jsou zde v převaze slabé čáry, rovněž venku, zatímco silné jsou uvnitř. V tom právě spočívá výjimečnost stavu. Jsou-li silné čáry vně, máme znamení I, Výživa, a Čung-fou, Vnitřní pravda, která nepředstavují výjimečné stavy. Jsou-li silné čáry uvnitř v převaze, pak se musí prosadit. To vede k boji a výjimečnému stavu ve velkém. Zde naproti tomu musí nutně převzít zastupování vůči vnějšku slabý prvek. Stojí-li člověk na rozhodujícím místě, na které svou bytostí vlastně nestačí, je nutná mimořádná opatrnost.
</comment>
<judgement>
<predication>
Převaha malého. Úspěch.
Prospěšná je vytrvalost.
Ať člověk koná malé věci, nemá konat velké věci.
Letící pták nese poselství:
Není dobré snažit se o výšiny, j
e dobré zůstat dole. 
Velký zdar!
</predication>
<comment>
Mimořádná skromnost a svědomitost budou jistě odměněny úspěchem. Jen je důležité, aby se nestaly prázdnou formulí a plazivým chováním, ale zůstaly v osobním vystupování spojeny s pravou důstojností, aby se člověk nezahazoval. Musíme chápat, co jsou požadavky doby, abychom našli správné doplnění jejích nedostatků a škod. Nesmíme se ovšem připravovat na velký úspěch, neboť k tomu chybí potřebná síla. Proto je tak důležité poselství, abychom se nesnažili o vysoké věci, ale drželi se u těch nízkých. To, že poselství přinesl pták, vyplývá z podoby hexagramu. Čtyři silné, těžké čáry uvnitř, které jsou směrem ven podpírány jen dvěma slabými u hexagramu Ta-kuo, č. 28, tvoří obraz tížícího hřebenového trámu. Zde jsou nosné lehké čáry vně a jejich počet převažuje: tak vzniká obraz vznášejícího se ptáka. Ale pták se nemá naparovat a chtít letět ke slunci, nýbrž se má snést na zem, kde je jeho hnízdo. Tím dává poselství, které zvěstuje hexagram.
</comment>
</judgement>
<image>
<predication>
Na hoře je hrom: 
obraz Převahy malého.
Tak ušlechtilý člověk ve svém způsobu života
klade důraz na úctu.
Při žalostných událostech klade důraz na smutek.
Při svých výdajích klade důraz na šetrnost.
</predication>
<comment>
Hrom v horách je jiný než hrom v rovině. V horách je hrom mnohem blíže, zatímco v podhůří je méně slyšitelný než hrom obvyklé bouřky. Tak ušlechtilý člověk z tohoto obrazu přejímá požadavek brát ve všech záležitostech na zřetel povinnost více a bezprostředněji než tuctoví lidé, ačkoli v důsledku toho se jeho chování z vnějšího pohledu může jevit jako puntičkářské. To, co dělá, provádí velmi důkladně. Při žalostné události je mu vnitřní zasaženost bližší než vnější bezduché formality. Při vydáních pro svou vlastní osobu je mimořádně prostý a nenáročný. To
všechno způsobí, že je vedle lidí davu výjimečným zjevem. Ale podstata této výjimečnosti tkví v tom, že se vůči vnějšku nachází na straně malého.
</comment>
</image>
<lines>
<line no="1">
<change>Šestka na začátku znamená:</change>
<predication>
Pták se letem ocitne v neštěstí.
</predication>
<comment>
Než je pták schopný letu, má nejprve zůstat v hnízdě. Chce-li letět dříve, přivodí si neštěstí. Po mimořádných opatřeních lze sáhnout, teprve když už to jinak nejde. Nejprve se člověk musí poddat zavedeným pořádkům, jak dlouho jen to jde, jinak pouze spotřebuje svou sílu, a přece ničeho nedosáhne.
</comment>
</line>
<line no="2">
<change>Šestka druhém místě znamená:</change>
<predication>
Jde kolem svého praotce 
a potká pramáti. 
Nedostane se ke knížeti 
a potká úředníka. 
Bez úhony.
</predication>
<comment>
Zde jsou uvedeny dvě výjimečné situace: V chrámu předků, kde dochází ke střídání generací, stojí vnuk na stejné straně jako praděd; proto k němu má nejbližší vztahy. Zde je popsána žena vnuka, která při oběti jde kolem praotce a obrátí se k pramáti. Toto mimořádné chování je však výrazem její skromnosti. Opováží se spíše předstoupit před pramáti, se kterou se cítí spřízněna pohlavím. Proto není tato odchylka od pravidla chybou.
Druhým obrazem je úředník, který nejprve podle pořádku usiluje o audienci u knížete. Když se s ním však nesetká, nesnaží se nic vynutit násilím. Pomůže si svědomitým plněním povinností, tím že se zařadí do počtu úředníků. Ani tato mimořádná zdrženlivost není ve výjimečných chvílích chybou. (Platilo pravidlo, ze každý úředník má nejprve audienci u svého knížete, kterým je jmenován. Zde ustavení do úřadu vychází od ministra.)
</comment>
</line>
<line no="3">
<change>Devítka třetím místě znamená:</change>
<predication>
Jestliže člověk není mimořádně opatrný, 
pak třeba někdo přijde zezadu a udeří jej. 
Nezdar!
</predication>
<comment>
Někdy je bezpodmínečně nutná mimořádná opatrnost. Ale právě v takových životních situacích se najdou přímé a silné osobnosti, které při vědomí svého dobrého oprávnění opovrhují obezřetností, protože to povazují za malicherné. Naopak jdou spíše hrdě a bezstarostně svou cestou. Ale tato sebedůvěra je zklame. Jsou nebezpečí, která se blíží ze zálohy a na která nestačí.
Jedná se ovšem o hrozbu, které člověk není nezbytně vystaven a dá se jí vyhnout, jestliže pochopí dobovou situaci, která vyžaduje mimořádný příklon k malým, nevýznamným věcem.
</comment>
</line>
<line no="4">
<change>Devítka čtvrtém místě znamená:</change>
<predication>
Bez úhony. Aniž by šel kolem, potká jej.
Jít tam přinese nebezpečí. 
Člověk se musí chránit.
Nekonej. Buď stále vytrvalý.
</predication>
<comment>
Tvrdost charakteru je mírněna měkkostí postavení, takže neuděláme chybu. Nacházíme se v situaci, kdy se musíme chovat nesmírně zdrženlivě. Abychom dospěli k tomu, co si přejeme, nesmíme sami od sebe nic podnikat. Kdybychom chtěli vyrazit a násilím dosáhnout svého cíle, ocitli bychom se v nebezpečí. Proto se musíme chránit a nesmíme jednat. Stále si uchovávejme vnitřní vytrvalost.
</comment>
</line>
<line no="5">
<change>Šestka pátém místě znamená:</change>
<predication>
Husté mraky,
žádný déšť z naší západní oblasti.
Kníže střelí a zasáhne toho v jeskyni.
</predication>
<comment>
Protože je zde vysoké místo, stal se z obrazu letícího ptáka obraz letících mraků. Ale at jsou mraky jakkoli husté, letí na nebi pryč a nedají déšť. Tak zde v mimořádných dobách může být rozený vládce, který by byl povolán, aby uvedl do světa řád, ale není schopen nic vykonat a obrátit k lidem své požehnání, protože je sám a nemá žádné pomocníky.
V takových dobách musí člověk hledat pomocníky, společně se kterými může dílo vykonat. Ale tyto pomocníky musí hledat skromně ve skrytosti, do které se stáhli. Nezáleží na proslulosti a velkém jménu, ale na vykonaných skutcích.
S takovou skromností najde správného muže a bude schopen přes všechny obtíže mimořádné dílo dokončit.
</comment>
</line>
<line no="6">
<change>Šestka nahoře znamená:</change>
<predication>
Aniž by jej potkal, jde kolem něj.
Letící pták jej opouští. 
Nezdar!
To znamená neštěstí a škodu.
</predication>
<comment>
Jestliže člověk přestřeluje, nemůže zasáhnout. Když pták nechce do svého hnízda, ale míří stále výš, pak nakonec padne lovci do sítě. Kdo se v mimořádných dobách neumí zastavit u malých věcí, ale stale chce nepokojně dál, přivodí si neštěstí ze strany lidí i bohů, protože se vzdaluje přirozenému řádu.
</comment>
</line>
</lines>
</hexagram>
<hexagram no="63">
<name>Čchi-ťi</name>
<translated>Po dokončení</translated>
<comment>
Hexagram představuje úpravu znamení Tchaj, Mír (č. 11). Přechod ze zmatku k řádu je dokonán a nyní je i v jednotlivostech všechno na svém místě. Silné linie jsou na silných místech, slabé linie na slabých. To je vel mi příznivý aspekt. Zároveň však právě to vybízí k přemýšlení. Právě když je dosaženo dokonalé rovnováhy, může vést každý pohyb k tomu, že ze stavu řádu zase vznikne rozpad. Silnou čáru, která vyšla nahoru, a tak dokonale uskutečnila řád v jednotlivostech, ostatní v souladu se svou přirozeností následují, a tak náhle vznikne znamení Pchi, Uváznutí (č. 12). Hexagram tedy ukazuje na poměry, které provázejí dosažení vrcholu a navozují nutnost nejzazší opatrnosti.
</comment>
<judgement>
<predication>
Zdar v malých věcech. 
Prospěšná je vytrvalost.
Ha začátku zdar, na konci zmatky.
</predication>
<comment>
Přechod ze staré doby do nové je už vykonán. V zásadě je už všechno uspořádáno. Úspěchu lze docílit už jen v jednotlivostech. Záleží ovšem na tom, abychom si stále uchovali správný postoj. Všechno jde svým směrem jakoby samo od sebe. To snadno svádí k tomu, abychom ve svém vypětí ochabli a nechali věci běžet, aniž bychom se o ně v jednotlivostech starali. Tato lhostejnost je však kořenem všeho zla. Z ní se nezbytně rodí příznaky úpadku. Zde je vysloveno pravidlo o tom, jak to v dějinách chodí. Ale toto pravidlo nepředstavuje nevyhnutelný zákon. Kdo mu rozumí, ten je schopen se jeho účinků vystříhat nepřetržitou stálostí a opatrností.
</comment>
</judgement>
<image>
<predication>
Voda je nad ohněm: 
obraz stavu Po dokončení.
Tak ušlechtilý člověk bere v úvahu nezdar 
a předem se proti němu strojí.
</predication>
<comment>
Jestliže visí voda v kotli nad ohněm, pak se oba živly nacházejí ve vztahu a tím vzniká síla. (Srov. vznik páry.) Tak vznikající napětí přirozeně velí k opatrnosti. Když voda překypí, oheň vyhasne a síla jeho působení se ztratí. Je-li horko příliš velké, voda se vypaří a zmizí ve vzduchu. Živly, které zde stojí ve vzájemném vztahu, a tak tvoří sílu, jsou vzájemně nepřátelské. Jen nejzazší opatrnost může zabránit škodám. Tak i v životě existují okolnosti, kdy jsou všechny síly vyrovnány a působí v součinnosti, a proto je zdánlivě všechno v nejlepším pořádku. Mudrc v takových dobách rozezná momenty nebezpečí a umí je včasnými opatřeními zažehnat.
</comment>
</image>
<lines>
<line no="1">
<change>Devítka na začátku znamená:</change>
<predication>
Brzdí svá kola.
Ocitne se ohonem ve vodě.
Bez úhony.
</predication>
<comment>
V dobách po velkém přechodu se všechno orientuje na pokrok a vývoj a tlačí se vpřed. Ale tlačit se na samém začátku dopředu není dobré a jistě to vede ke ztrátě a pádu kvůli tomu, že člověk přestřelí. Silný charakter se proto nedá nakazit obecným opojením, ale včas svůj pohyb brzdí. Tak asi nezůstane zcela nedotčený neblahými následky všeobecného puzení vpřed, ale zasáhnou jej jen zezadu jako lišku, která už překročila vodu a jen ohonem se ocitá ve vodě. Nemohou mu podstatně uškodit, protože jeho chování se drží toho správného.
</comment>
</line>
<line no="2">
<change>Šestka druhém místě znamená:</change>
<predication>
Žena ztratí ze svého vozu závěs.
Nehoň se za ním, 
sedmého dne jej dostaneš.
</predication>
<comment>
Když žena jela ve voze, měla závěs, který ji skrýval před pohledy zvědavců. Jestliže se tento závěs ztratil, pokračování v jízdě by se příčilo dobrým mravům. Přeneseno na veřejný život to znamená, že člověk chce něco vykonat, ale z rozhodujícího místa se mu nedostává důvěry, kterou potřebuje jako osobní ochranu. Právě v dobách po dokončení můžeme shledat, že vládnoucí vrstvy zpyšní a roste jejich sebevědomí a už se sotva starají o vstřícnost vůči neznámým talentům.
Z toho se pak zpravidla rodí jen šplhounství. Když se člověku shora nedostává důvěry, hledá prostředky a cesty, aby ji nalezl a uvedl se na výsluní. Od takového nedůstojného počínání jsme však zrazováni. „Nehledej jej.“ Nevydávej se vnějšímu světu, ale klidně čekej a samostatně buduj svou osobní hodnotu. Časy se změní. Jakmile přejde šest stupňů znamení, přijde nový věk. Co člověku přináleží, to nemůže trvale ztratit. Úplně samo to k němu přijde. Musí jen umět čekat.
</comment>
</line>
<line no="3">
<change>Devítka třetím místě znamená:</change>
<predication>
Nejvyšší předek krotí ďáblovu zemi.
Po třech letech ji zdolá.
Nesmí se použít nízkých lidí.
</predication>
<comment>
„Nejvyšší předek je dynasticky titul vládce Wu-tinga z dynastie Jin. Když silnou rukou uspořádal poměry v říši, vedl dlouhotrvající koloniální války, jejichž cílem bylo podmanění Huny obydlených severních hraničních oblasti, ze kterých trvale hrozily vpády. Je zde vykreslena situace, kdy v dobách dokončení, když přišla nová moc a uvnitř je všechno v pořádku, začíná s určitou nutností koloniální expanze. Zpravidla je nutné počítat se zdlouhavými zápasy. Přitom je však obzvlášť důležitá správná koloniální politika. Na těžce získané oblasti se nesmí pohlížet jako na zaopatřovatelnu pro lidi, kteří se ve své domovině nějak znemožnili, ale pro kolonie jsou ještě dost dobří. Tím se předem zkazí každý úspěch. To platí ve velkém i v malém, neboť nejen státy na vzestupu vedou koloniální politiku. Každému podniku, kterému jde o vzmach, je blízké puzení k expanzi a s tím spjatá nebezpečí.
</comment>
</line>
<line no="4">
<change>Šestka čtvrtém místě znamená:</change>
<predication>
Z nejkrásnějších šatů jsou hadry.
Buď opatrný celý den.
</predication>
<comment>
V dobách kulturního rozkvětu se občas objevují otřesy, které odhalují vnitřní škody společnosti, a tehdy budí všeobecný rozruch. Protože však je obecná situace příznivá, dají se takové škody snadno vyspravit a zatajit před veřejností. Potom zase všechno sejde z paměti a vypadá to, jako by vládl ryzí mír. Pro toho, kdo uvažuje, jsou však takové případy vážnými pokyny, které nezanedbává. Jen tak lze odvrátit neblahé následky.
</comment>
</line>
<line no="5">
<change>Devítka pátém místě znamená:</change>
<predication>
Soused na východě, který zabíjí buvola, 
nezíská tolik skutečného štěstí 
jako soused na západě se svou malou obětí.
</predication>
<comment>
I náboženský postoj je ovlivňován duševním laděním v dobách po dokončení. Na místě starých forem nastupuje při bohoslužbách stále bohatší výprava a stále větší vnější okázalost. Ale nárůst přepychu postrádá vnitřní vážnost. Na místo svědomitého zachovávání boží vůle nastupuje lidská svévole. Avšak zatímco člověk vidí, co je před očima, bůh vidí do srdce. Proto nespočívá tolik požehnání na oslnivé, ale chladné bohoslužbě jako na prosté, zbožné oběti.
</comment>
</line>
<line no="6">
<change>Šestka nahoře znamená:</change>
<predication>
Ocitne se hlavou ve vodě. Nebezpečí.
</predication>
<comment>
Zde je na závěr ještě jednou připojeno varování. Po překročení vody se může člověk ocitnout hlavou ve vodě jen tak, ze se lehkomyslně zase obrátí k vodě. Dokud jde dopředu a nepohlíží zpátky, unikne tomuto nebezpečí. Ale zastavit se a dívat se nazpět na překonané nebezpečí má v sobě cosi lákavého. Takto se pošetile zhlížet nenese štěstí. Člověk upadá v nebezpečí a jestliže se včas nerozhodne nezadržitelně kráčet dál, padne tomuto nebezpečí za oběť.
</comment>
</line>
</lines>
</hexagram>
<hexagram no="64">
<name>Wej-ťi</name>
<translated>Před dokončením</translated>
<comment>
Znamení popisuje dobu, kdy přechod neuspořádaných poměru k řadu ještě není dokončen. Zvrat je sice už připravený tím, že všechny čáry horního trigramu jsou ve vztahu k čarám dolního trigramu, ale ještě nejsou na svém místě. Zatímco předchozí hexagram se podobá podzimu, který tvoří přechod od léta k zimě, je toto znamení jako jaro, které ze zimní doby uváznutí směřuje k plodnému letnímu období. Tímto výhledem plným naděje se
Kniha proměn
uzavírá.
</comment>
<judgement>
<predication>
Před dokončením. Úspěch.
Jestli se však malá liška,
která už téměř přechod dokončila,
ohonem namočí do vody,
pak není nic, co by bylo ku prospěchu.
</predication>
<comment>
Poměry jsou problematické. Úkol je veliký a velmi zodpovědný. Nejde o nic menšího než o přivedení světa ze zmatků zpátky k řádu. Přesto je to úloha, která slibuje úspěch, protože je zde cíl, který je schopný sjednotit od sebe směřující síly. Jen musíme ze začátku postupovat tiše a obezřetně. Musíme postupovat jako starý lišák jdoucí přes led. V Číně je opatrnost lišky jdoucí přes led příslovečná. Liška stále naslouchá zvukům ledu a pečlivě a ostražitě si vyhledává nejbezpečnější místa. Mladá
liška, která tuto opatrnost ještě nezná, na led směle vstoupí, a tu se může stát, že se proboří, když už vodu téměř překonala, a namočí si ohon. Pak byla samozřejmě celá snaha marná.
V souladu s tím je v dobách před dokončením základní podmínkou úspěchu rozvaha a opatrnost.
</comment>
</judgement>
<image>
<predication>
Oheň je nad vodou: 
obraz stavu před přechodem.
Tak je ušlechtilý člověk opatrný
v rozlišování věcí,
aby každá přišla na své místo.
</predication>
<comment>
Když je nahoře oheň, který se beztoho dere vzhůru, a voda, jejíž pohyb směřuje dolu, je dole, pak se jejich účinky rozcházejí a zůstávají bez vztahu. Jestliže chceme dosáhnout působení, musíme nejprve prozkoumat, co je přirozeností sil, jež připadají v úvahu, a jaké je místo, které jim přináleží. Jestliže síly nasadíme na správném místě, potom mají žádoucí účinek a bude dosazeno dokončeni. Chceme-li však mít možnost s vnějšími silami správně zacházet, je především nutné, abychom sami zaujali správné stanovisko. Neboť jen tak můžeme správně působit.
</comment>
</image>
<lines>
<line no="1">
<change>Šestka na začátku znamená:</change>
<predication>
Ocitne se ohonem ve vodě.
Zahanbující.
</predication>
<comment>
V neuspořádaných dobách je lákavé proniknout dopředu, jak rychle jen to jde, abychom něco viditelného vykonali. Ale dokud nepřišel čas naší aktivity, nevede takové nadšení k ničemu jinému než k neúspěchu a zahanbení. V této době je chytré, jestliže se zdrženlivostí ušetříme spílání, které provází neúspěch. (Za povšimnutí stojí odlišnost této situace od první čáry předchozího hexagramu.)
</comment>
</line>
<line no="2">
<change>Devítka druhém místě znamená:</change>
<predication>
Brzdí svá kola.
Vytrvalost přinese zdar.
</predication>
<comment>
Ani zde ještě doba konání nenastala. Ale trpělivost, která je nutná, nesmí být líným čekáním přežívajícím ze dne na den. To by natrvalo nevedlo k úspěchu. Člověk v sobě musí pěstovat sílu, která mu dá schopnost postoupit. Musí mít něco jako vůz, aby přechod vykonal. Ale ještě jej musí brzdit. Trpělivost je v nejvyšším smyslu tlumená síla. Proto nesmíme zaspat a ztratit ze zřetele cíl. Jestliže zůstaneme silní a stálí ve svém rozhodnutí, pak půjde nakonec všechno dobře.
</comment>
</line>
<line no="3">
<change>Šestka třetím místě znamená:</change>
<predication>
Před dokončením přinese útok nezdar.
Je prospěšné překročit velkou řeku.
</predication>
<comment>
Doba přechodu je tady. Ale nemáme sílu přechod dokončit. Kdybychom se pokusili si jej vynutit, bylo by to neblahé, neboť by nevyhnutelně došlo ke zhroucení. Co však máme dělat? Musíme vytvořit nové podmínky, musíme přitáhnout síly správných pomocníků a společně s nimi vykonat rozhodující krok - překročit velkou řeku. Pak bude dokončení možné.
</comment>
</line>
<line no="4">
<change>Devítka čtvrtém místě znamená:</change>
<predication>
Vytrvalost přinese zdar. 
Lítost mizí.
Otřes kvůli zkrocení ďáblovy země.
Tři roky trvají odměny velkými říšemi.
</predication>
<comment>
Nyní nastala doba boje. Přechod musí být proveden. Musíme se velmi posílit ve svém rozhodnutí, to nese zdar. Všechny pochybnosti, které v člověku mohou v takových dobách boje vyvstat, musí zmlknout. Nadešel zarputilý boj, který má otřást ďáblovou zemí a zkrotit síly rozpadu. Ale tento boj bude i odměněn. Nyní je čas položit základy moci a vlády pro budoucnost.
</comment>
</line>
<line no="5">
<change>Šestka pátém místě znamená:</change>
<predication>
Vytrvalost nese zdar. 
Bez lítosti.
Světlo ušlechtilého člověka je opravdové. 
Zdar!
</predication>
<comment>
Vítězství je vybojováno. Síla stálosti nepřišla nazmar. Všechno šlo dobře. Pochybnosti jsou překonány. Úspěch ospravedlnil čin. Znovu září světlo ušlechtilé osobnosti a prosazuje se mezi lidmi, kteří v ně věří a shromažďují se kolem něj. Nova doba a s ní nové blaho je tady. A jako slunce po dešti svítí dvojnásob krásně nebo jako se les po požáru zelená ze zuhelnatělých trosek tím čerstvěji, tak se zvedá nová doba z bídy té staré tím zářivěji.
</comment>
</line>
<line no="6">
<change>Devítka nahoře znamená:</change>
<predication>
V pravé důvěře člověk pije víno.
Bez úhony. 
Jestliže si však namočí hlavu, 
vpravdě to ztratí.
</predication>
<comment>
Před dokončením, na hranici nové doby, je člověk spolu se svými blízkými v plné vzájemné důvěře a tráví čas čekáním u vína. Protože nová doba už stojí bezprostředně přede dveřmi, není to úhona. Jen musíme stále dbát správné míry. Jestliže si v bujnosti polijeme hlavu, ztratíme nemírností příznivé postavení.
Poznámka: Jako představuje hexagram „Po dokončení“ postupný přechod z doby vzestupu přes rozkvět kultury k uváznutí, tak představuje hexagram „Před dokončením“ přechod z chaosu k řádu. Tento hexagram stojí na konci
Knihy proměn.
Ukazuje na to, že na konci spočívá nový začátek. Tak dává lidem naději.
Kniha proměn
je knihou budoucnosti.
</comment>
</line>
</lines>
</hexagram>
</hexagrams>
